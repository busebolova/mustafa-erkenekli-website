[
  {
    "id": "1",
    "title": "Gölbaşı'na Serenat",
    "date": "05.07.2025",
    "category": "Memleket",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751733255399-b9tlk3.jpeg",
    "excerpt": "Batıda Pazarcık var, doğuda Doğanşehir,\nCennetten en müstesna köşe bizim Gölbaşı.",
    "content": "Batıda Pazarcık var, doğuda Doğanşehir, \nCennetten en müstesna köşe bizim Gölbaşı. \nBu memleket, toprağa bereket yağan şehir, \nİkliminden tat alır, fıstık, üzüm Gölbaşı. \n\nİstasyondan ses gelir tren edince tehir, \nYazın gurbetçileri ağırlar bütün şehir. \nMevsime göre Göksu, bazen çay bazen nehir, \nGölde bir can yitince bitmez sızım Gölbaşı. \n\nGüneydoğu'da farklı bir ilçesin, kentsin sen, \nGeçmişi geleceğe bağlayan kementsin sen. \nBirlik beraberliği kaim olan bentsin sen, \nBarış ve huzur için sende çözüm Gölbaşı. \n\nDoğudan gelenlere Ozan Köyü mihmandar,\nBatıdaki sınırı ta Haydarlı'ya kadar, \nToprağı kıpkırmızı yeri olsa bile dar, \nOmuzları kınalı nazlı kuzum Gölbaşı. \n\nSeninle birleşiyor yurdun garp ile şarkı, \nMasmavi göllerindir kuşların evi, barkı. \nBoynunda gerdan gibi durur Tabiat Parkı, \nRessamın tuvalinde mağrur pozum Gölbaşı. \n\nPekmez kaynatmak için üzümden çıkar şerbet, \nBastık, yanında fıstık olunca güzel elbet. \nToprağında yeşerir hoşgörü ilelebet,\nSavran'da semah çalan dertli sazım Gölbaşı. \n\nAzaplı'nın sofrası çiğ köfteli, kısırlı,\nSazlıkları kamışlı, kürtün otlu, hasırlı. \nBirbirine akraba bizim iki Nasırlı. \nÇelik'in boranısı tadım, tuzum Gölbaşı. \n\nYeniköy bebek gibi sanki dolmadı yaşı, \nYeşilova yolunda nöbetçi Bağlarbaşı. \nBağbozumu gelince şenlenir dağı, taşı, \nYaylacık'ta bahara döner güzüm Gölbaşı. \n\nHacılar çalışkandır hiç değildir ihmalkâr, \nHarmanlı'nın insanı sabah erkenden kalkar. \nOrganize sanayi merkezi oldu Balkar, \nGünden güne gelişen parlak yüzüm Gölbaşı. \n\nUnutmamak gerekir elbet Küçükören'i,\nKalemkaşlı çok sever tarlasını süreni.\nKuru üzüm deyince görmeli Belören'i, \nBuğdayın firiğinde sönmez közüm Gölbaşı. \n\nYürürken biraz dalan bulur Karaburun'u, \nKösüklü imeceyle çözer bütün sorunu. \nBeraber gülüp oynar dede ile torunu, \nKucağında mutludur oğlum, kızım Gölbaşı. \n\nDoğanşehir'den gelmiş Yarbaşı'nın yarısı, \nVardır Karakuyu'nun Aşağı, Yukarı'sı. \nGüzel olur Çöplü'nün üzümünün sarısı,\nSırıklı Yaylası'nda kalan izim, Gölbaşı. \n\nÇatalağaç yol üstü, Hamzalar'ın yarı var, \nAkçabel'in inciri, Cankara'nın narı var. \nYazın Meydan Dağı'nın kıştan kalma karı var,\nTemmuzda serinleten serin buzum Gölbaşı. \n\nAkçakaya titizdir sanki kırk yarar kılı, \nBoruk'un kucağında yatar Karabahşılı. \nÖrenli'nin ismiydi Kinirli yıllar yılı, \nÇakmak'tan Kalemkaş'a süren nazım Gölbaşı. \n\nAktoprak'ın yarası şehit Ümit ve Özer, \nAhmet, Mikdat ve Musa bütün ilçeyi üzer. \nÇataltepeli Savaş, Balkar'da Fuat Özer, \nGencecik fidanlara ağlar gözüm Gölbaşı. \n\nSeni düşündüğüm an duygular geldi dile, \nSayfalarca yazsam da anlatamam nafile. \nVademin dolduğu gün gelince Azrail'e. \nCanı teslim ederken en son sözüm Gölbaşı. \n\n14.09.2022 - Malatya",
    "dedication": "Sahipsiz ve bahtsız ilçeme..."
  },
  {
    "id": "2",
    "title": "Köyde Köylü/k Yok",
    "date": "05.07.2025",
    "category": "Memleket",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751733562612-3qqsdu.jpg",
    "excerpt": "Köylünün alayı birden, \nZevk alır olmuş zehirden. \nYumurta bile şehirden,\nTavuklarda tüy kalmamış.",
    "content": "Kalkıp gittim bizim köye, \nOrta Taş’ta çay kalmamış.\nÇok fazla yem yiyor diye, \nAhırlarda tay kalmamış. \n\nSahibi yok Tuvalak’ın, \nTadı kaçmış sütün, yağın.\nSarciyar’la Bayırbağ’ın, \nAsmasında çiy kalmamış. \n\nSusuz kalmış Kayırpınar, \nKurumuş kavakla çınar. \nDüşman bile bizi kınar, \nBozulmayan huy kalmamış. \n\nKölüsten’de delikli taş, \nKüçülüyor yavaş yavaş. \nZiyaret’te bitmiş telaş, \nMevlid, düğün, toy kalmamış. \n\nKeçi çok az, bitmiş koyun, \nÇocuk yok oynanmaz oyun. \nBoyun büküyor Bozboyun,\nToprağında say kalmamış. \n\nKurumuş bağı, baranı,\nYapılmaz olmuş boranı. \nBitmiş Çatlak’ın ayranı,\nİçilecek mey kalmamış. \n\nÇörçer’deki su azalmış, \nŞallak ise öksüz kalmış. \nMuhtarlığı mezra almış, \nSandığında rey kalmamış. \n\nDam akıyor yıkık duvar, \nHer evde bir 'Ağalık' var. \nTükenince karadavar, \nÇobanında ‘Hey!’ kalmamış. \n\nKurban için koç seçmeyi, \nKeçisinden süt içmeyi.\nEkin ekip ot biçmeyi, \nSürdürecek soy kalmamış. \n\nKöyde kalan en son kuşak,\nSanki birer solgun başak. \nFakir düşmüş avrat uşak, \nKöyümüzde bey kalmamış. \n\nGece zifir, gündüzü loş,\nGenç tükenmiş, yaşlı nahoş. \nİmam nerde? Cami bomboş, \nMinberinde 'Hayy' kalmamış. \n\nAğzında çiğniyor sakız,\nBilmez iğneyle çuvaldız.\nYolmuş tümünü Elif kız, \nGöz üstünde yay kalmamış. \n\nKöşe başları tutulmuş, \nElde ne varsa yutulmuş. \nGelenekler unutulmuş,\nPişmanlık yok ‘Vay!’ kalmamış. \n\nKöylünün alayı birden, \nZevk alır olmuş zehirden. \nYumurta bile şehirden,\nTavuklarda tüy kalmamış. \n\nNohut ekip de yolmadı, \nÇuvalları hiç dolmadı. \nSahip çıkanı olmadı,\nHazinede pay kalmamış. \n\nÇok derim de... Gider güce,\nEmektir her şeyden yüce.\nBuğday bodur, arpa cüce,\nEkininde boy kalmamış. \n\nBize yadırgı bu kulvar,\nVallahi köyde bir hal var.\nHerkes kotlu, yoktur şalvar,\nGiymek için ‘Şey’ kalmamış.\n\nGerekir mi hale ilam? \nCevapsız verilen selam. \nYani velhasılıkelam, \nGezilecek köy kalmamış. \n\n01.05.2020-Malatya",
    "dedication": "Köyüm Çataltepe'ye..."
  },
  {
    "id": "3",
    "title": "Terk-i Diyar",
    "date": "05.07..2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751733996282-0kz3jl.jpg",
    "excerpt": "Kimde vardır dermanı, kime desem derdimi? \nDerde kedere doyup buradan gidiyorum.\nBir sevdanın uğrunda terk ederek yurdumu,\nDostu geride koyup buradan gidiyorum.",
    "content": "Kimde vardır dermanı, kime desem derdimi? \nDerde kedere doyup buradan gidiyorum.\nBir sevdanın uğrunda terk ederek yurdumu,\nDostu geride koyup buradan gidiyorum.\n\nBir gün olsun gülmedi benim şu garip bahtım,\nDaim gözümde kaldı murad almadı ahtım.\nDeli bir poyraz vurdu yıkıldı gönül tahtım,\nCanı bedenden soyup buradan gidiyorum.\n\nDoymadım ki sevdaya, almadım hevesimi,\nHep boşuna harcadım, tükettim nefesimi.\nKimseyi incitmeden, çıkarmadan sesimi,\nBir yıldız gibi kayıp, buradan gidiyorum.\n\nYoluna sebil ettim elde olan varımı,\nYâd ellere demedim içte yanan harımı.\nArdımda bırakarak vatanımı, dârımı,\nBu canımı kâr sayıp buradan gidiyorum.\n\nZemheriyi yaşadım eremedim Nisan’a,\nBöyle büyük bir eza yapılır mı insana? \n“Ölene dek beklerim!” demiştim ya be sana,\nVerdiğim sözden cayıp buradan gidiyorum.\n\n17.04.2006-Gölbaşı",
    "dedication": ""
  },
  {
    "title": "Gönül Hasta",
    "date": "05.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751735553518-rmpefj.jpg",
    "excerpt": "Dedikleri gibi iyi tabipsen,\nBu işin içinden çıksana doktor.\nTıp ilminde meziyete sahipsen,\nGönlümün filmini çeksene doktor.",
    "content": "Dedikleri gibi iyi tabipsen,\nBu işin içinden çıksana doktor.\nTıp ilminde meziyete sahipsen,\nGönlümün filmini çeksene doktor.\n\nDikkat et filmine sakın yanmasın,\nYanılıp kendini sağlam sanmasın.\nBir siyah kâğıda bakıp kanmasın,\nGönlümün filmini çeksene doktor.\n\nBir gün mutluluktan nasip almış mı? \nYoksa çoktan uykulara dalmış mı? \nSevgiden geriye bir şey kalmış mı? \nGönlümün filmini çeksene doktor.\n\nBilmem ki bu dünya bu kadar dar mı? \nAhvalime sebep; yaren mi, yâr mı? \nAcaba içinde hiç sevinç var mı? \nGönlümün filmini çeksene doktor.\n\nSıladan ayrıydı yüzü gülmedi,\nCanânı çağırdı, o da gelmedi.\nMutluluk, sevilmek nedir bilmedi,\nGönlümün filmini çeksene doktor.\n\nBir günü geçmedi yakınmadığı,\nÜstüne karalar takınmadığı.\nYer var mı sevdanın dokunmadığı? \nGönlümün filmini çeksene doktor.\n\nÇekmelisin bu filmi bir biçimde,\nEğer çekemezsen; “Ben bir hiçim! ” de! \nBilmiyorum yaşıyor mu içimde,\nGönlümün filmini çeksene doktor.\n\n25.08.2006 - Tatvan",
    "dedication": "",
    "id": "1751377763386"
  },
  {
    "title": "B/Aşka Sebep Aramam",
    "date": "05.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751735887239-u91p9o.jpg",
    "excerpt": "Her gün bin bir dert ile gönlümü dağlıyorsam,\nCanımı yakışımın, sebebi gözlerindir.\nKimselere demeden, sessizce ağlıyorsam,\nMasumca bakışımın, sebebi gözlerindir.",
    "content": "Her gün bin bir dert ile gönlümü dağlıyorsam,\nCanımı yakışımın, sebebi gözlerindir.\nKimselere demeden, sessizce ağlıyorsam,\nMasumca bakışımın, sebebi gözlerindir.\n\nBülbülün tüm hayali, kavuşmaktır bir güle,\nBaşka şeyler aramaz, avunur tek gül ile.\nKuşlar gibi hafifken, mutlu an’ıma bile, \nHüznümü takışımın, sebebi gözlerindir.\n\nSevdiğimi söyledim, kızaran yüzlerimle,\nSana beni anlattım, yalansız sözlerimle,\nBir an kendimden geçip, ağlayan gözlerimle,\nŞimşekler çakışımın, sebebi gözlerindir.\n\n22.09.2006 - Tatvan",
    "dedication": "",
    "id": "1751379084243"
  },
  {
    "title": "Destanın Destanı",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751736067075-tuop96.jpg",
    "excerpt": "Çökmüştü ufuklara kara kara bulutlar,\n‘Hasta adam’ dediler, gerek yoktu meale.\nYangınların külünden filiz verdi umutlar,\nVatanımın bağrında göründü nurdan hale,\nKanla yazıldı destan: “Geçilmez Çanakkale!”",
    "content": "Çökmüştü ufuklara kara kara bulutlar,\n‘Hasta adam’ dediler, gerek yoktu meale.\nYangınların külünden filiz verdi umutlar,\nVatanımın bağrında göründü nurdan hale,\nKanla yazıldı destan: “Geçilmez Çanakkale!”\n \nAnzak ile İngiliz bilse idi gelmezdi.\nMehmet’im birçoğunun adlarını bilmezdi.\nVatan aşkı olmasa binlerce can ölmezdi,\nEşlik etti bir yıldız, al kandaki hilale,\nKanla yazıldı destan: “Geçilmez Çanakkale!”\n \nMantık alamaz bunu, koskocaman bir ordu\nNasıl oldu da böyle Çanakkale’de durdu?\nHaykırdı Mehmetçiğim: “Burası Türk’ün yurdu!”\nTarih bile şaşırdı, gördüğü bu ahvale,\nKanla yazıldı destan: “Geçilmez Çanakkale!”\n\nNe Seyyid’dir sadece, ne Kınalı Ali’dir,\nTürk olanın gözünde, vatan candan âlidir.\nBu savaş; imanların süngüleşmiş halidir,\nHiç namahrem değer mi, bize ait helale?\nKanla yazıldı destan: “Geçilmez Çanakkale!”\n\nİster eskiden olsun, ister ise çok yakın,\nVar mı daha büyüğü? Hele şöyle bir bakın.\nEy Türk oğlu! Atanı, asla unutma sakın!\nBakmıyor musun hâlâ bulunduğun şu hale?\nKanla yazıldı destan: “Geçilmez Çanakkale!”\n\nKarşısına dikilip insan yutan bir çarkın,\nYıkılmaz imanınla umudu oldun şarkın.\nİşte bu hasletindir cümle âlemden farkın,\nSöner mi Malazgirt’te yakılan o meşale?\nKanla yazıldı destan: “Geçilmez Çanakkale!”\n\nİlim ile irfanda tam etmezsen rüsuhu,\nSenden davacı olur atalarının ruhu.\nAncak böyle kovulur ucubeler güruhu,\nYoksa sen de girersin düşman gibi vebale,\nKanla yazıldı destan: “Geçilmez Çanakkale!”\n\nBir daha gelmez deme, hep sendedir nazarı.\nÇanakkale dediğin adeta can pazarı.\nCennetten bir köşedir şehitlerin mezarı,\nDedenin kokusudur, mezarındaki lale,\nKanla yazıldı destan: “Geçilmez Çanakkale!”\n\nBu toprağa bağlılık vücut bulsun canında, \nNamertleri gezdirme mukaddes vatanında.\nMuhtaç olduğun kudret, damardaki kanında, \nEğer örnek ararsan bak Mustafa Kemal'e,\nKanla yazıldı destan: “Geçilmez Çanakkale!”\n\nSana şiir diyerek yazılan nesir olur,\nMısralar boyun büker, söz müteessir olur.\nSen ‘Ya Allah’ dedikçe âleme tesir olur,\nYesevi’den bu yana akıyor bak şelale,\nKanla yazıldı destan: “Geçilmez Çanakkale!”\n\nDedelerin de sen de şehit oğlu şehittir,\nEzelden ebede dek, bu toprağa aittir.\nHiç aklından çıkarma, buna Allah şahittir,\nOkunan tüm ezanlar, elbet gider Bilal’e,\nKanla yazıldı destan: “Geçilmez Çanakkale!”\n \n15.03.2006-Gölbaşı",
    "dedication": "Bu toprakları vatan yapanların aziz ruhlarına...",
    "id": "1751379093525"
  },
  {
    "title": "Faniden Faniye, Fani Hakkında",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751736640852-7gmu42.jpg",
    "excerpt": "İnsanoğlu sanma ki, bu dünyada kalınır,\nKendi de yolcu olan, garip bir handır dünya.\nVakit tamam olunca, can bedenden alınır,\nÖlüp giden teninde, dolaşan kandır dünya. ",
    "content": "İnsanoğlu sanma ki, bu dünyada kalınır,\nKendi de yolcu olan, garip bir handır dünya.\nVakit tamam olunca, can bedenden alınır,\nÖlüp giden teninde, dolaşan kandır dünya. \n\nEşref-i mahlûkatsın ve yirmi dört ayarsın,\nSen gibi bir faniye neden sırtın dayarsın? \nMutlu anında bile gizli acı duyarsın,\nSapasağlam vücutta ağrıyan yandır dünya.\n\nSultan Süleyman ile Belkıs Ece nerdeler? \nŞüphesiz ki onlar da malûm olan yerdeler.\nGörmeyi ister isen kalkar bütün perdeler,\nBildiğin gerçeklere örtülen zandır dünya.\n\nİnsan gelir ve gider, arkada izi kalır,\nKimileri mutluluk kimisi keder alır.\nÖmür dediğimiz şey uzadıkça kısalır,\nHiç dönüşü olmayan düz otobandır dünya.\n\nGüz gelince sararır kanma yeşil bağına,\nÇok üzülür zannetme giden gençlik çağına.\nTürlü hileler yapar sakın düşme ağına,\nKendine kul olana zalim, yamandır dünya.\n\nKolay değil eriyen mumu elde taşımak,\nBil ki iyileştirmez yaraları kaşımak.\nÖyle zaman olur ki ağır gelir yaşamak,\nCanın istediğinde çıkmayan candır dünya.\n\nKararını verdin mi mezarını kim eşsin? \nGeride kalanlara birer hayalsin düşsün.\nKabir denen çukura hele ayağın düşsün,\nEn ağır sillesini gizli vurandır dünya.\n\nİster mülayim olsun isterse de sinirli,\nBir tek kul göremedim bu dünyaya demirli.\nSüresi; kısa olan hayatınla sınırlı\nVe de bütünlemesiz bir imtihandır dünya.\n\n08.09.2006 - Tatvan",
    "dedication": "Kendime ve size...",
    "id": "1751379108025"
  },
  {
    "title": "Bili-Yorum",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751737200903-6cx7yc.jpg",
    "excerpt": "Gündüzleri yatarlar, aydınlıktır şevleri,\nFahişe beyinlerden fışkırır alevleri.\nKapansa memleketin bütün genelevleri,\nTüm ülkeye yetecek orospular bilirim.",
    "content": "Malumu ilam etmek, belki bu yazdıklarım,\nDuru gibi görünen çamur sular bilirim.\nHiç kusura bakmasın tadını bozduklarım,\nGürültüsü çok olan boş kuyular bilirim.\n\nKimisi çivi çakar, kimisi çaput bağlar,\nZulme uğrayan ağaç, bahtsızlığına ağlar.\nBirileri bu yoldan milyonlarca rant sağlar,\nDin diye inanılan çok tabular bilirim.\n\nArmani takım sırtta, Rolex saati kolda,\nBeynini kullanamaz, şaşırır dümdüz yolda.\nYeri sabit değildir; kâh sağda, gâhî solda,\nAdamlıktan bihaber Sorosçular bilirim.\n\nKonu adamlık ise alttan alır nefesi,\nKonu haram olunca altındandır kafesi.\nCebi yeterli gelmez, karnındadır kesesi,\nZıplamanın ustası kangurular bilirim.\n\nBoyunları eğridir, işsiz kalır develer,\nİnek oldum zanneder daha dünkü düveler.\nAğzına aldığını eveleyip geveler,\nKendine koyun diyen toy kuzular bilirim.\n\nBeyler için ucuzdur vatandaşımın kanı,\nPara ile alınır birçoğunun vicdanı.\nVar gibi görünse de sözde nüfus cüzdanı,\nElden ele dolaşan ne tapular bilirim.\n\nBunlarla kıyaslarsan, bukalemunlar tek renk,\nKonu namus satmaksa, hemen açılır kepenk.\n“Ulan pezevenk” desem, hicap duyar pezevenk,\nKel başlara sarılan bez poşular bilirim.\n\nGündüzleri yatarlar, aydınlıktır şevleri,\nFahişe beyinlerden fışkırır alevleri.\nKapansa memleketin bütün genelevleri,\nTüm ülkeye yetecek orospular bilirim.\n\n19.03.2013-Malatya",
    "dedication": "",
    "id": "1751379117242"
  },
  {
    "title": "Eşekliğin Âlemi Yok",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751741606546-vpquei.jpg",
    "excerpt": "Sizin yok demenizle, bitmez asla düşmanlık,\nEşek olduktan sonra neye yarar pişmanlık?",
    "content": "Eşekliğin Âlemi Yok\n\nEskilerden bir mesel, inşallah ders alınır,\nYoksa işin sonunda eşek gibi kalınır.\n\nEşek otluyor imiş yemyeşil bir çayırda,\nDağın başındaki kurt, onu görmüş bayırda.\n\nEşek de onu görmüş, demiş: “Mesafe uzak,\nHem de bu dümdüz yerde kuramaz bana tuzak.”\n\nBir tek lokma yememiş, kurt günlerdir aç imiş,\nİşte o semiz eşek derdine ilaç imiş.\n\nDerman yokmuş dizinde, kalkıp gidecek olmuş,\nAradaki mesafe oldukça uzun yolmuş.\n\nHareketlenmiş hemen son gücünü toplayıp,\nGüç bela geçebilmiş hendekleri hoplayıp.\n\nMeranın kenarında kurt bulmuş uygun zemin,\nHiç oralı olmamış, eşek kendinden emin.\n\nKurt plan kuruyormuş, nasıl ederim diye,\nAçlık çeken kurt için eşek büyük hediye.\n\nEşeklik öyledir ya; umursamamış kurdu,\nHem kurt kim oluyor ki bu mera onun yurdu.\n\nAnırmaya başlamış meydan okurcasına,\nMerada geziyormuş halı dokurcasına.\n\n “Yanıma yaklaşırsa sert bir çifte atarım,\nO uluyup dururken bense keyif çatarım.”\n\nKurt da kendi kendine düşünüp duruyormuş,\nBiraz sonrası için hayaller kuruyormuş.\n\n“Eşeğin kalçasından büyük parça kaparım,\nPeşinden de öldürür, bir ziyafet yaparım.”\n\nDerken hareketlenmiş, kurt olduğu yerinden,\nKısa bir zaman sonra ses duyulmuş derinden.\n\nKurt saldırmış aniden gözleri kan çanağı,\nKandan kıpkızıl olmuş o an iki yanağı.\n\nEşek anıramamış, bozuk olmuş güftesi\nHep boşa gidiyormuş salladığı çiftesi.\n\nAcıkan kurt eşeğin hemen boynuna dalmış,\nGücü tükenen eşek öylece kalakalmış.\n\nEşek kendinden geçmiş, alamamış bir soluk,\nVe bütün vücudundan kan akmış oluk oluk.\n\nO an aklına gelmiş umursamaz edası,\nBöyle olmuş eşeğin bu dünyaya vedası:\n\n “Ben eşşoğlu eşeğim, düşmanı küçük gördüm,\nBizzat kendi elimle başıma çorap ördüm.”\n\nDüşmanı olan kişi, “Bana ne!” demez öyle,\nEşekliğe gerek yok, dostlar hayat da böyle.\n\nSizin yok demenizle, bitmez asla düşmanlık,\nEşek olduktan sonra neye yarar pişmanlık?\n\n19.03.2013-Malatya",
    "dedication": "",
    "id": "1751379130058"
  },
  {
    "title": "Miras",
    "date": "05.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751742048046-1bw0ho.jpeg",
    "excerpt": "Uğruna içiyorken bal olmuştu zehirler,\nKâr etmedi gönlüne ne büyü, ne sihirler.\nBu çaresiz derdime ortağımdı şiirler,\n“Şair” olan sanımı sana bırakıyorum.",
    "content": "Sen giderken ardında hiçbir şey bırakmadın,\nBen ise her anı’mı sana bırakıyorum.\nYüreğimi ısıtan bir alevdin, yakmadın,\nİçimdeki han’ımı sana bırakıyorum.\n\nSeni gördü bu gözler başkasına bakmadı,\nDerdinle mutlu olup hüzünleri takmadı.\nNeyleyim ki bir kere sen olmadan akmadı,\nGöl olmuş bir yanımı sana bırakıyorum.\n\nDedin ya; “Davul bile vurur dengi dengine! ”\nGönül kuşun yüksekti hiç inmedi engine.\nKul olmuştu bu adam gözlerinin rengine,\nUnvanımı, şanımı sana bırakıyorum.\n\nSevgim derin kuyuydu görünmezdi hiç dibi,\nSevemedin bir türlü hor gördün bu garibi.\nAltında ateş yanan kocaman kazan gibi,\nKaynattığın kanımı sana bırakıyorum.\n\nUğruna içiyorken bal olmuştu zehirler,\nKâr etmedi gönlüne ne büyü, ne sihirler.\nBu çaresiz derdime ortağımdı şiirler,\n“Şair” olan sanımı sana bırakıyorum.\n\nKimsecikler ben gibi saçlarını yolmadı,\nTerk-i dünya etsem de sevda gülüm solmadı.\nSenden uzak yaşarken bir anlamı olmadı,\nVazgeçtiğim canımı sana bırakıyorum.\n\nYol bilmezin biriyim sensiz yola gidemem,\nArtık senin yolundan başka bir yol güdemem.\nSevdanla kavrulsam da sana sitem edemem,\nBütün hüsn-ü zanımı sana bırakıyorum.\n\n17.10.2006 - Gölbaşı",
    "dedication": "",
    "id": "1751379138407"
  },
  {
    "title": "Mihrimah",
    "date": "05.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751742218610-assxna.jpg",
    "excerpt": "Yanmak nedir bilemez aşk şarabı içmeyen, \nSarhoş olmak; katmaktır, nefese nefesini.\nHiç âşık sayılır mı canından vazgeçmeyen? \nYürek nasıl yanmasın duyduğunda sesini?",
    "content": "Kâğıdın suskunluğu sayende sona erdi,\nKarşımda sen olunca akıp gidiyor kalem.\nSevdan ki yüreğimin açlığını giderdi,\nSimanı gördüğümde mana kazandı âlem.\n\nSaçlarının telini bezeyip itinayla,\nÖzenerek resmetmiş Yaratan'ın fırçası.\nHer nefes alışında yarışırsın doğayla, \nAlnında güneş doğar, yüzünde ay parçası.\n\nKirpiğimi kırpmadan uzun geceler boyu,\nEski bir resim oldu gözlerimce izlenen.\nDudağının kıvrımı kıskandırır tabloyu,\nNihayetsiz bir sevda gülüşünde gizlenen.\n\nNe kadar sevdiğimi hiç bilmedin elbette, \nSeni koca dünyada kimseye eş tutmadım.\nBedenim uyusa da akıl her dem nöbette,\nAsırlar sonra bile yüzünü unutmadım.\n\nSoğuk kış günlerinde yüzünü çizmek için\nTuvaldi penceremin camındaki buğular.\nNeden düşünüyorsun, anlamadın mı niçin\nBoynuna imrenerek bakıp durur kuğular?\n\nYanmak nedir bilemez aşk şarabı içmeyen, \nSarhoş olmak; katmaktır, nefese nefesini.\nHiç âşık sayılır mı canından vazgeçmeyen? \nYürek nasıl yanmasın duyduğunda sesini?\n\n04.05.2018-Ankara",
    "dedication": "",
    "id": "1751379146674"
  },
  {
    "title": "Aşk Göçüğü",
    "date": "05.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751742378278-21ybx5.jpg",
    "excerpt": "Gözlerini yüreğime yar diye\nSeçtim desem inanmazsın sevdiğim. \nHayatımdan, sensiz olmak ar diye\nGeçtim desem inanmazsın sevdiğim. ",
    "content": "Gözlerini yüreğime yar diye\nSeçtim desem inanmazsın sevdiğim. \nHayatımdan, sensiz olmak ar diye\nGeçtim desem inanmazsın sevdiğim. \n\nİncitmeden özlem denen tülümü, \nYanıp yanıp suya döktüm külümü.\nAşk uğruna en nadide gülümü, \nBiçtim desem inanmazsın sevdiğim. \n\nÜzerinde yük taşıyan çiğildim, \nZannetme ki başkasına eğildim. \nYokluğunda varlık bile değildim, \nHiçtim desem inanmazsın sevdiğim. \n\nSitem koyup çıkınıma, cebime,\nKan yükledim gözümdeki debime. \nDost eyleyip baldıranı lebime, \nİçtim desem inanmazsın sevdiğim. \n\nSolumdaki hep ağrıyan yanımla,\nSeni sevdim; şerefimle, şanımla. \nBu dünyadan, düşman olup canımla,\nGöçtüm desem inanmazsın sevdiğim. \n\n24.08.2018-Malatya",
    "dedication": "",
    "id": "1751379153874"
  },
  {
    "title": "Sürgün Düşler (Düş Sürgünü)",
    "date": "05.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751743846575-1f6xxj.jpg",
    "excerpt": "Bütün gerçeklerden umudu kesip,\nHayalinden yola çıktı bir adam.\nHeyulâ köyünden dedi ya nasip,\nHakikat şehrinden bıktı bir adam.",
    "content": "Bütün gerçeklerden umudu kesip,\nHayalinden yola çıktı bir adam.\nHeyulâ köyünden dedi ya nasip,\nHakikat şehrinden bıktı bir adam.\n\nHazana dönmüştü, bağı, öreni,\nNe duyanı vardı ne de göreni.\nBaktı ki tutmuyor dilin freni,\nHırsından dişini sıktı bir adam.\n\nSevdiği uğruna her şeyi yutan,\nYediği darbeyi hemen unutan.\nKendini içi boş sözle avutan,\nKalbini yerine tıktı bir adam.\n\n“Bana ne be!” deyip, şehri terk etti,\nUmudunu hayallerle berk etti.\nGözyaşını yüreğine zerk etti,\nBütün tabuları yıktı bir adam.\n\nGenç yaşta üşüşmüş saçına aklar,\nBilinmez gönlünde neleri saklar.\nÜstüne gelince bütün yasaklar,\nAlnının çatına sıktı bir adam.\n\n04.05.2008 - Malatya",
    "dedication": "",
    "id": "1751379162374"
  },
  {
    "title": "Eskiden - 1",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751744017285-o0xhqn.jpg",
    "excerpt": "Yamalı elbisemiz olurdu lime lime,\nİğneye yol açana biz denirdi eskiden.\nBizlere yabancıydı anne denen kelime,\nAna demeden önce kız denirdi eskiden.",
    "content": "Yamalı elbisemiz olurdu lime lime,\nİğneye yol açana biz denirdi eskiden.\nBizlere yabancıydı anne denen kelime,\nAna demeden önce kız denirdi eskiden.\n\nKuyulardan su çekip doldururduk kovayı,\nBazlamayı beklerken tadardık(!) oklavayı.\nPlatoyu bilmezdik, duymamıştık ovayı,\nYükseltisiz tarlaya düz denirdi eskiden.\n\nEksilmezdi bahçenin; mısır, küncü, darısı,\nArkadaşa aitti bir lokmanın yarısı.\nYazıları kaplardı ekinlerin sarısı,\nGri rengi bilmezdik boz denirdi eskiden.\n\nÜst-baş sakız olurdu toplanırken fıstıklar,\nYorgunluğu alırdı dağda taştan yastıklar.\nKışları gıdamızdı nişastalı bastıklar,\nYediğimiz cevize koz denirdi eskiden.\n\nTaş armudumuz vardı yoksa da muşmulamız,\nÜzüm, fıstık doluydu, yıl boyunca zulamız.\nGökte çoban yıldızı, şaşmayan pusulamız,\nGüneyin tam tersine kuz denirdi eskiden.\n\nYıl başka bölünürdü; kiraz, orak, zemheri,\n\"Hökümetçe\" takvimler hep on üç gün ileri.\nEylül ayı gelince sarartırdı her yeri,\nSonbahar mevsimine güz denirdi eskiden.\n\nAtın ismi beygirdi, köpek; kapıda yatan,\nİncirin adı patlak, su teresi; ıspatan.\nUyanık; cingöz idi, daha uyanık; şeytan,\nAşırı saf olana kaz denirdi eskiden.\n\nÇayırlarda oynayıp pınardan su içerdik,\nYorulur yıpranırdık, kendimizden geçerdik.\nSülükler arasında kürtün otu biçerdik,\nKamışlığın adına saz denirdi eskiden.\n\nAz önceyi bilmezdik onun yerine bayak,\nDik dursun diye konan desteğin adı dayak.\nJiletten daha keskin saz bitkisiydi kıyak,\nSuyun çıktığı yere göz denirdi eskiden.\n\nFakir amma temizdik, kirin adı 'yağır'dı,\nYalan söz söylemenin cezası çok ağırdı.\nAt, eşek mun(r)dar hayvan, inek cinsi sığırdı,\nKüçükbaş sürüsüne yoz denirdi eskiden.\n\nAğzımızdan düşmezdi beyaz kenger sakızı,\nÇiğnedikçe artardı dişimizdeki sızı.\nTükürüğün köpüğü ölçerdi hızımızı,\n\"Acele et\" yerine, tez denirdi eskiden.\n\nMenfaatler uğruna dost ahbap silinmezdi,\nTükürülen bir yüze dönüp de gülünmezdi.\nAteşle ısınırdık; doğalgaz bilinmezdi,\nOcaktaki yanana köz denirdi eskiden.\n\nYanımızda tutmazdık soysuzluğu öveni,\nMahalle ayıplardı olur olmaz söveni.\nSıcakta ekin biçip döndürürdük döveni,\nSerinleten yerlere buz denirdi eskiden.\n\nEn büyük bahtiyarlık eksiği gidermekti,\nHüner; saklamak değil olmayana vermekti.\nElbette en güzeli tevazu göstermekti,\nHavalı harekete poz denirdi eskiden.\n\nBeklese de sonunda mezar denilen kuyu,\nCan çıksa da çıkmıyor bazılarının huyu.\nSes etmeden yürütüp saman altından suyu,\nGizlice iş tutana uz denirdi eskiden.\n\nYorgunluktan dizlerin kalmasa da takati,\nDostumuz gel deyince şaşırmazdık saati.\nHer şeyden önemliydi yüreğin sadakati,\nŞahide gerek yoktu \"Söz!\" denirdi eskiden.\n\n09.03.2022 - Malatya",
    "dedication": "Adına 'Geçmiş' deseler de bazen hiç geçmez...",
    "id": "1751379170668"
  },
  {
    "title": "Eskiden - 2",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751744173109-nnzozi.jpg",
    "excerpt": "Dost, dostun yanındaydı en acılı gününde,\nKötü göz ile söze; kem denirdi eskiden.\nMahalle bir olurdu cenazede, düğünde,\nToplanma işlemine cem denirdi eskiden.",
    "content": "Dost, dostun yanındaydı en acılı gününde,\nKötü göz ile söze; kem denirdi eskiden.\nMahalle bir olurdu cenazede, düğünde,\nToplanma işlemine cem denirdi eskiden.\n\nFarklı farklı olsa da konuşulan aksanlar,\nHer sözcüğün üstüne bal dökerdi lisanlar.\nBazen konuşmadan da anlaşırdı insanlar,\nKaş-göz işaretine him denirdi eskiden.\n\nSoframızın altına, serip çulu savanı,\nAyırt etmeden yerdik yağlı ile yavanı.\nÇoğumuz duymamıştık ne çatı ne tavanı,\nEvin üst bölümüne dam denirdi eskiden.\n\nGeceye dek sürerdi oynadığımız oyun,\nEş-meş gördüm oynarken yatardık yüzükoyun.\nYemyeşil çimenlerle üstünde berrak suyun,\nYüzen adacıklara çem denirdi eskiden.\n\nSıcak sohbet başlardı daha yemek yemeden,\nKimse kalkıp gitmezdi hesabı ödemeden.\nAşırı alkol içip gece gündüz demeden,\nKüfelik olanlara zom denirdi eskiden.\n\nHemen şair olurdu bir mısra yazanımız,\nTürkü söyleyen ise en büyük(!) ozanımız.\nAltında tezek yanar kaynardı kazanımız,\n\"Banyo yap\" denilmezdi, \"Çim\" denirdi eskiden.\n\nYapının ortasına bir direk çatılırdı,\nBudanan bağ çubuğu üstüne atılırdı.\nBazı günler uzanıp içinde yatılırdı,\nAsmadan barakaya köm denirdi eskiden,\n\nÇabuk menzil bulurdu başkasına danışan,\nMerhabasız geçmezdi birbiriyle tanışan.\nToplumda sevilmezdi olur olmaz konuşan,\nHad bilmeyen ağıza şom denirdi eskiden.\n\nDenize düştük diye sarılsak da yılana,\nSonunda ölüm olsa başvurmazdık yalana.\nHerhangi bir tarlaya herhangi bir alana,\nKonulan işarete im denirdi eskiden.\n\nSaftı bütün yürekler, barındırmazdı kini,\nAğır abi olurdu sokağın en sakini.\nÜstünde döne döne öğütürdük ekini,\nÇakmak taşlı dövene gem denirdi eskiden.\n\nGönüller bir olurdu, el girmezdi araya,\nEğer muhabbet varsa bakılmazdı paraya.\nİyileşmesi için vücuttaki yaraya,\nSürdüğümüz merheme em denirdi eskiden.\n\n17.03.2022 - Malatya",
    "dedication": "Adına 'Geçmiş' deseler de bazen hiç geçmez...",
    "id": "1751379179917"
  },
  {
    "title": "Eskiden - 3",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751744261424-hwv5bd.jpg",
    "excerpt": "Ana-avrat küfretmek uymazdı dilimize,\nKavgacı insanlara şer denirdi eskiden.\nFıstık, ceviz kabuğu soyarken elimize\nBulaşan lekesine ger denirdi eskiden.",
    "content": "Ana-avrat küfretmek uymazdı dilimize,\nKavgacı insanlara şer denirdi eskiden.\nFıstık, ceviz kabuğu soyarken elimize\nBulaşan lekesine ger denirdi eskiden.\n\nAnalar çabalarken evine yetmek için,\nÇocuklar uğraşırdı hinlik üretmek için.\nBazen de şaka yollu beddua etmek için,\nZehir zıkkım yerine çer denirdi eskiden.\n\nKendi yuvamız gibi haz alırdık mektepten,\nKuru üzümle fıstık eksik olmazdı cepten.\nOrtada sorun yokken uyduruk bir sebepten,\nÇıkarılan kavgaya hır denirdi eskiden.\n\nÜfledikçe dumandan yaşarsa da gözümüz,\nİşe yaradık diye övünürdü özümüz.\nHer gün yanan ocaktan eksilmezdi közümüz,\nAteşin alevine har denirdi eskiden.\n\nKimse inkâr etmezdi elinde olan varı,\nİnsan mutlu olurdu varsa birkaç davarı.\nÇamurla sıvanırdı hanelerin duvarı,\nKerpicin sırasına kor denirdi eskiden.\n\nHaram ise korkardık elmayı ısırmaya,\nİstemeden de olsa bir gönülü kırmaya.\nSesi kötüydü amma eşeğin anırmaya\nDevam etmesi için zır denirdi eskiden.\n\nÇayda balık avlanan yerlere taşlar doldu,\nKesildi hep ağaçlar çınar ve söğüt soldu.\nSerpmeyle tırıvırı sonradan icat oldu,\nGerme balık ağına tor denirdi eskiden.\n\nSarma için toplardık ilkbaharda yaprağı,\nSallayıp terletirdik, koruk ile çorağı.\nÜzerinde ot bitmez, taşlı olur toprağı,\nÇıplak dağ yamacına pur denirdi eskiden.\n\nYazları ekin biçer, kışları dam kürürdük,\nYağmur yağınca loğu peşimizden sürürdük.\nDüşeriz diye korkup uzağından yürürdük,\nUçurum olan yere yar denirdi eskiden.\n\nHer yıl biber, patlıcan, domates dikilirdi,\nMutlaka bir köşeye maydanoz ekilirdi.\nSu ise tulumbayla kuyudan çekilirdi,\nSürülmemiş toprağa bor denirdi eskiden.\n\nBir evi doyururdu tarladan gelen hasat,\nYazın sıcakta yanan, kışın ederdi rahat.\nCinsi mühim değildi ister eşek ister at,\nBeyaz tüylü hayvana kır denirdi eskiden.\n\nBiri söze başlarsa beklenirdi gerisi,\nBöyle anlaşılırdı sözün öte, berisi.\nHerkes susup dinlerdi konuşurken birisi,\nKarşılıklı sohbete cor denirdi eskiden.\n\nSöz yürekten çıkardı malayani değildi,\nÖfke çabuk geçerdi, dostluk fani değildi.\nTemiz giyinmek için yokluk mani değildi,\nAşırı pas ve kire bar denirdi eskiden.\n\nMilyon nedir bilmezdik, büyük sayı binlerdi,\nYaşlılar konuşurken gençler onu dinlerdi.\nSağlığını kaybedip derdi olan inlerdi,\nÖksürten hastalığa çor denirdi eskiden.\n\nSevinçlerimiz gibi acımız da büyüktü,\nMahallede yas varsa lambamız hep sönüktü.\nİnsan sayı değildi, ölüm en ağır yüktü,\nFeryat figan etmeye zar denirdi eskiden.\n\n21.03.2022 - Malatya",
    "dedication": "Adına 'Geçmiş' deseler de bazen hiç geçmez...",
    "id": "1751379188668"
  },
  {
    "title": "Hazan Yeşili",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751744765833-ggvp1k.jpg",
    "excerpt": "Otel odalarında dertlerinle baş başa,\nNasıl geçti bir ömür, acaba Hacı Dayı? \nÇınar gibi ayakta, geldin seksenli yaşa,\nSöyle kimin içindi, bu çaba Hacı Dayı? ",
    "content": "Otel odalarında dertlerinle baş başa,\nNasıl geçti bir ömür, acaba Hacı Dayı? \nÇınar gibi ayakta, geldin seksenli yaşa,\nSöyle kimin içindi, bu çaba Hacı Dayı? \n\nDert ortağın var mıydı, soğuk kış geceleri? \nDüşürdün mü dilinden, isyankâr heceleri? \nÇıkarırken hayattan, sevdayı, eceleri,\nKimler çekti nefsini, hesaba Hacı Dayı? \n\nBelli ki ömür boyu, kimseye yük olmadın,\nSağlam kaldı yüreğin, asla höyük olmadın.\nÇocuk yanında bile nefsi büyük olmadın,\nHalen de sarılırsın adâba Hacı Dayı.\n\nSeni anlamadı mı, deli gönlünün yâri? \nİçini soğutur mu, kara kışların karı? \nMevsim hep hazan mıydı, yaşadın mı baharı? \nDoldurdun günlerini bir kaba Hacı Dayı.\n\nYaratılan ne varsa muhabbetle bakarsın,\nAdımların büyürken, sarsılarak akarsın.\nYalnızlık ateşiyle geceleri yakarsın,\nHangi güçle dayandın azaba Hacı Dayı? \n\nDostlarına neşeli çalsa bile mızrabın,\nTebessümünde saklı çektiğin ıstırabın.\nİyiliklerin olsun, yollarında türabın,\nHiç düşmesin dilinden “Merhaba” Hacı Dayı.\n\nHer akşam tek başına oteline gidersin,\nNe bir kalbi kırarsın, ne kötülük edersin.\nDilerim ki Allah’tan uzun ömürler versin,\nİnsanoğlu benziyor seraba Hacı Dayı.\n\n31.05.2009 - Malatya",
    "dedication": "",
    "id": "1751379216000"
  },
  {
    "title": "Vahşi Batı",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751745108115-lqchjq.jpg",
    "excerpt": "Bilmek için illa gitmek şart değil,\nBen Batının ciğerini bilirim.\nBatı bize vatan değil, yurt değil,\nBen Batı’nın ciğerini bilirim.",
    "content": "Bilmek için illa gitmek şart değil,\nBen Batının ciğerini bilirim.\nBatı bize vatan değil, yurt değil,\nBen Batı’nın ciğerini bilirim.\n\nSeni sevmez Müslümansın, Türksün sen,\nCanilikte önündeki erksin sen.\nOna göre gerisin sen, şarksın sen,\nBen Batı’nın ciğerini bilirim.\n\nİnsanlığa kuruludur fakları,\nGariplere bitmez ki yasakları.\nYabancıya yoktur insan hakları,\nBen Batı’nın ciğerini bilirim.\n\nSanmayın ki ölenlere aldırır,\nMazlum ezip zulmü şaha kaldırır.\nHer fırsatta toprağıma saldırır,\nBen Batı’nın ciğerini bilirim.\n\nEğer isterseniz, sayayım bir bir,\nDaha yüz yıl önce yandı Cezayir.\nYıllardır kan ile dönüyor devir,\nBen Batı’nın ciğerini bilirim.\n\nDiri diri fırınlarda yaktılar,\nFilm izler gibi çıkıp baktılar.\nBebeğin karnına kazık çaktılar,\nBen Batı’nın ciğerini bilirim.\n\nCanı birazcık kan çekiyor ise,\nTeşvikçisi olur havra, kilise.\nTatlı dille dahi gelmez meclise,\nBen Batı’nın ciğerini bilirim.\n\nMadem medeniyet bunlarda çoktu,\nDünya savaşları nereden çıktı? \nNerede su gibi al kanlar aktı? \nBen Batı’nın ciğerini bilirim.\n\nBakarsanız, anlarsınız dünyayı,\nBunlara nazaran şefiktir ayı.\nKim yok etti Aztek ile Maya’yı? \nBen Batı’nın ciğerini bilirim.\n\nVoyvoda’dır onun büyük atası,\nBarbarlıkta çok yüksektir çıtası.\nKökü kuruyup da yere batası,\nBen Batı’nın ciğerini bilirim.\n\nYok sayarak verdiğim şehitleri,\nBana barbar diyor Batı itleri.\nBenim anam mı doğurdu Hitler’i? \nBen Batı’nın ciğerini bilirim.\n\nNecisi boyasan olmaz harika,\nGörmeyi istersen açık farika.\nNe zulümler gördü Siyah Afrika,\nBen Batı’nın ciğerini bilirim.\n\nKandadır kudretin, değil ırakta,\nHayır vardır bu Batı’dan firakta.\nDumanlar yükselir halen Irak’ta,\nBen Batı’nın ciğerini bilirim.\n\nHakarete uğrar, imanım, dinim,\nBombalar altında can Filistin’im.\nYemin etsem, boşa gitmez yeminim,\nBen Batı’nın ciğerini bilirim.\n\nVicdanını hepten kaldırmış rafa,\nOna hayran olur akılsız kafa.\nGitmese de görmese de Mustafa,\nBen Batı’nın ciğerini bilirim.\n\n09.10.2007 - Gölbaşı",
    "dedication": "",
    "id": "1751379224150"
  },
  {
    "title": "Çete",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751745356927-4adkic.jpg",
    "excerpt": "Haşarı Mustafa’dan ne kaldı ki geriye?\nÇekilmişim köşeme, kimseye karışmadan.\nGözlerim ağırlaşmış bakmıyor ileriye,\nZamana mağlup oldum bıktım bu yarışmadan.",
    "content": "Küçüktük bir zamanlar ama yürekler büyük,\nHer tür işi yapardık, yakışmazdı hırsızlık.\nTelden arabalara sadece odundu yük,\nYeşil kesmek mi? Hâşâ! O en büyük arsızlık.\n\nKimi BeMeCe yapar kimisi Ford severdi,\nÖyle bir süslerdik ki gören âşık olurdu.\nHerkes ustalığını birbirine överdi,\nKiminin mahareti, tahta kaşık olurdu.\n\nO tahtadan kaşıklar güzün bulurdu değer,\nÇocuklar, pekmez dolu kazanlara banardı.\nNe mutluydu bizlere odun bulursak eğer,\nKazanların altında kuru tezek yanardı.\n\nDüğün konvoylarının çevirirdik önünü,\nPlastik top parası almadan bırakmazdık.\nGönlümüzle bulurduk doğruluğun yönünü,\nYalan-yanlış şeyleri kafamıza takmazdık.\n\nFutbol sahamız idi demiryolunun yanı,\nSkor mühim değildi atan galip olurdu.\nDüşürmezdik kimseyi yanmasın diye canı,\nDüşen insan hatayı kendisinde bulurdu.\n\nNe oyunlar oynardık adı bile tuhaftı:\nBıçak kemirtmeç, lottik, katır kazığı, kösküç.\nSesleri gür çıkanlar, haklı olan taraftı,\nKorkak değildik amma akıldı en büyük güç.\n\nKum çıkarmak modaydı dalıp da ta en dipten,\nSuda belli olurdu gözlerdeki hareler.\nKanca; topluiğneden, misina; naylon ipten,\nBalık yatağı idi o zamanlar dereler.\n\nKışları buz tutardı damımızın oluğu,\nBembeyaz saçaklardan sarkıtlar sallanırdı.\nKar durmadan alırdık dışarıda soluğu,\nTane tane olmuş kar, pekmezle ballanırdı.\n\nAcısı büyük olur, asla gülmeyen yüzün,\nİnsanlar mutluluğu dostlarıyla sağlardı.\nFakir mahallemizden gelir geçerdi hüzün,\nBirisi iç çekince, tüm ahali ağlardı.\n\nDağlardan toplanırdı; nergis, menekşe, sümbül,\nEnvai çeşit koku, buram buram tüterdi.\nParaya pula değil, güle vurgundu bülbül,\nYalnız sevdası için yanık yanık öterdi.\n\nRamazan orucunu yarım yarım tutardık,\nSabahtan öğleye dek sürerdi açlığımız.\nÇift yarımı bir sayıp babamıza satardık,\nRamazan sayesinde bitmezdi harçlığımız.\n\nYorulur, yıpranırdık, uğramazdık dumura,\nBir de adımız vardı: “Kendi halinde çete”\nAcımızdan ölsek de gelmezdi ki umura,\nDünyaları verirdik beş tane cam miskete.\n\nZaman su gibi aktı çocukluk elden gitti,\nAlmak mümkün olsaydı verirdim servetimi.\nMutlu olduğum günler ne de çabucak bitti,\nHayat denen haddeye ödedim diyetimi.\n\nHaşarı Mustafa’dan ne kaldı ki geriye?\nÇekilmişim köşeme, kimseye karışmadan.\nGözlerim ağırlaşmış bakmıyor ileriye,\nZamana mağlup oldum bıktım bu yarışmadan.\n\n05.09.2007/Gölbaşı",
    "dedication": "Özlediğim çocukluğuma...",
    "id": "1751379232982"
  },
  {
    "title": "Kardelen",
    "date": "05.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751745957638-0jgq1d.jpg",
    "excerpt": "İşte böyle bu dünya, acımasız, vicdansız,\nDamarlarım kurudu, kaldım bir anda kansız.\nGördüğümü anlattım, düzensiz ve yalansız,\nDondurdu daktilomun, tuşlarını Kardelen.",
    "content": "Büyüklerin içtiği, kutu kutu biranın,\nÇöplüklerden topluyor, boşlarını Kardelen.\nAnnesi, babasıyla, ev denilen viranın,\nElleriyle örüyor, taşlarını Kardelen.\n\nİsmi umut çiçeği, bahar ile açıyor,\nKamerayı görünce, utanıyor, kaçıyor.\nÇakmak gibi gözlerden, kor alevler saçıyor,\nSilmeye utanıyor, yaşlarını Kardelen.\n\nKutular satılınca, eve ekmek gelecek,\nKuru bir lokma ile masum yüzler gülecek.\nYoksulluğu tatmayan, onu nerden bilecek? \nGözünde uçuruyor, kuşlarını Kardelen.\n\nZaman öyle kötü ki, güldürmez hiç garibi,\nYalnız onları yutar, dipsiz dünyanın dibi.\nHemen yanı başında, insanlar hayvan gibi\nTepindikçe çatıyor, kaşlarını Kardelen.\n\nKader denen tokadın, hissetmiş vuruşunu,\nHiç görmemiş paranın, lirası, kuruşunu.\nYine boynunu büküp, bozmayıp duruşunu,\nDünlere bırakıyor, düşlerini Kardelen.\n\nDört yaşında bir çocuk, kim bilir, kimler tanır,\nMinicik elbiseyle, görenler bebek sanır.\nOnun sefil halinden, insan olan utanır,\nSoğuklarla geçirir, kışlarını Kardelen.\n\nBarışaRock’mış meğer bu keşmekeşin adı,\nİçince geliyormuş, kiminin ağız tadı.\nBir oyuncak bebekmiş, onunsa tek muradı, \nİsyan edip sıkıyor, dişlerini Kardelen.\n\nKimisi servet öder, bira ile arak’a,\nKimineyse yurt olur, tahtadan bir baraka.\nGün gelince dövecek, kaçsalar da ırak'a,\nVicdan sahiplerinin, döşlerini Kardelen…\n\nİşte böyle bu dünya, acımasız, vicdansız,\nDamarlarım kurudu, kaldım bir anda kansız.\nGördüğümü anlattım, düzensiz ve yalansız,\nDondurdu daktilomun, tuşlarını Kardelen.\n\n28.08.2007 - Gölbaşı",
    "dedication": "",
    "id": "1751379271598"
  },
  {
    "id": "1751716515317",
    "title": "Ş(ik)ayetname",
    "date": "05.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751746191861-zig6zm.jpg",
    "excerpt": "Dünyada sevdana ben mihmandardım,\nAşkın içimdeyken dağlar kadardım.\nBütün hayatımı sana adardım,\nSen aklım, sen fikrim, başım olsaydın.\nŞu yalan dünyada eşim olsaydın.",
    "content": "Çok şey mi istedim Yüce Mevla’dan? \nŞu yalan dünyada eşim olsaydın.\nKim korkar sevdiğim kemden, evladan? \nBaharım, hazanım, kışım olsaydın.\n\nYalnız ben olsaydım tüm avanında, (*)    \nBeni taşısaydın her an canında.\nKatık mı isterdim, senin yanında? \nSen benim ekmeğim, aşım olsaydın.\n\nAcılar, içine çekmezdi beni,\nAteşe düşsem de yakmazdı beni.\nHatta ölüm dahi yıkmazdı beni,\nSırtımı verdiğim peşim olsaydın.\n\nAklımda, kalbimde yitirmediğim,\nAnlata, anlata bitirmediğim.\nGeceden sabaha götürmediğim,\nHayıra yorulan düşüm olsaydın.\n\nO zaman görürdü, felek boyunu,\nAlıp getirse de bütün soyunu.\nKaybetmezdim asla ben bu oyunu,\n“Hepyek”im, “dubara”m, “şeş”im olsaydın.\n\nDudağım sevdanın badesin içse,\nGözlerim sadece cemalin seçse.\nYirmi dört saatim, seninle geçse,\nUğraşım, meşgalem, işim olsaydın.\n\nGıdamı, suyumu aşktan alırdım,\nAç-susuz bir ömür boyu kalırdım.\nAllah’ın en zengin kulu olurdum,\nCebimde kuruşum, beşim olsaydın.\n\nSeninle ağarır gecem, gündüzüm,\nBahara dönerdi, kışım ve güzüm.\nAğlıyorken bile gülerdi yüzüm,\nGözümden dökülen yaşım olsaydın.\n\nDünyada sevdana ben mihmandardım,\nAşkın içimdeyken dağlar kadardım.\nBütün hayatımı sana adardım,\nSen aklım, sen fikrim, başım olsaydın.\nŞu yalan dünyada eşim olsaydın.\n\n16.04.2007 - Gölbaşı\n",
    "dedication": ""
  },
  {
    "id": "1751746465395",
    "title": "Ankara",
    "date": "05.07.2025",
    "category": "Memleket",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751746484736-390m32.jpg",
    "excerpt": "Sana her gelişte acıyla doldum,\nKederden saçımı, başımı yoldum.\nO bile yetmedi, aklımdan oldum,\nKaldırımın gibi, yüzün kapkara,\nArtık sevmiyorum seni Ankara.",
    "content": "Sana her gelişte acıyla doldum,\nKederden saçımı, başımı yoldum.\nO bile yetmedi, aklımdan oldum,\nKaldırımın gibi, yüzün kapkara,\nArtık sevmiyorum seni Ankara.\n\nKimsesiz çocuklar, gariban kullar,\nYokluğa çıkıyor, sende tüm yollar.\nDosta hasret kalmış açılan kollar,\nİnsanlar perişan, yürekler yara,\nArtık sevmiyorum seni Ankara.\n\nGülmek tümden yasak olmuş yüzlere,\nIşık gitmiş, hep yaş dolmuş gözlere.\nNe kastın var idi, senin bizlere? \nÇataldır dillerin, benzersin mar'a,\nArtık sevmiyorum seni Ankara.\n\nFatihler, Sedatlar mendil satıyor,\nGecenin ayazı kalbe batıyor.\nParklarda, metroda gençler yatıyor,\nNasıl da düşürdün onları dara? \nArtık sevmiyorum seni Ankara.\n\nİnsanlar sel gibi geçip, akarken,\nYokluğun acısı evler yıkarken.\nBoyun bükük, gözler fersiz bakarken,\nSahip çıkan yoktur, o yoksullara,\nArtık sevmiyorum seni Ankara.\n\nMevkie, makama çoktur talipler,\nFakir, fukaralar, neye sahipler? \nSinemi deliyor, evsiz garipler,\nOnulmaz derdim var, düşmüşüm har'a,\nArtık sevmiyorum seni Ankara.\n\nÇabuk değişiyor, gelenler sana,\nBütün sohbetleri maddeden yana.\nBiraz “Erdem” desem, gülerler bana,\nSaygı yalan olmuş, sevgiyse para,\nArtık sevmiyorum seni Ankara.\n\nOturdum şöyle bir Gençlik Parkı’na,\nHem garbına baktım, hem de şarkına.\nMutluluk kalmamış vardım farkına,\nYaşanan her saat, hatta an kara,\nArtık sevmiyorum seni Ankara.\n\nBütün umutları “Tüh”le “Vay” ettin,\nFakirin gününü, hafta, ay ettin.\nO bile yetmedi, seni zay ettin,\nAynaya bir bak da kendini ara,\nArtık sevmiyorum seni Ankara.\n\nBaşşehir dediğin temiz olacak,\nVatandaş, orada derman bulacak.\nTek bana iyilik yapsan n’olacak? \nİstersen yelinle saçımı tara,\nArtık sevmiyorum seni Ankara.\n\n25.02.2007 - Tatvan",
    "dedication": "Başkent'e..."
  },
  {
    "id": "1751763172385",
    "title": "Geceye Akıyorum",
    "date": "06.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751763207239-c2f6ct.jpg",
    "excerpt": "Ortalık kızıllaştı güneş ufka batıyor,\nBaktım geriye kalan beyhude yaşam oldu.\nAşktan yorulmuş yürek mecalsizce atıyor,\nÖmürden bir gün gitti, bugün de akşam oldu.",
    "content": "Ortalık kızıllaştı güneş ufka batıyor,\nBaktım geriye kalan beyhude yaşam oldu.\nAşktan yorulmuş yürek mecalsizce atıyor,\nÖmürden bir gün gitti, bugün de akşam oldu.\n\nHiç yüzüme gülmedi güneş doğduğu yerden,\nTalan etti acılar, bıktırdı beni serden.\nSeneler, aylar geçti uzağım nazlı yârden,\nÖmürden bir gün gitti, bugün de akşam oldu.\n\nYeşermeden uğradı umut bahçeme kıran,        \nDertlerimle ölsem de bulunmaz beni soran.\nKimseler anlamadı sonucum oldu hüsran,\nÖmürden bir gün gitti, bugün de akşam oldu.\n\nSenelerin ardından geriye dönüp baktım,\nMazi denen dünümde neler neler bıraktım.\nVakit habersiz geçti yine geceye aktım,\nÖmürden bir gün gitti, bugün de akşam oldu.\n\nAğlatmayı çok sevdi yüzüme gülmedi yâr,\nMutluluğu tatmadım bana kaldı ah-u zar.\nBilemem ki geride sayılı kaç günüm var?\nÖmürden bir gün gitti, bugün de akşam oldu.\n\nYıllar boyu ağladım sanki yasaktı gülmem,\nYarın sabah gönlüme güneş doğar mı bilmem.\nGeri dönen olmuş mu? Ben de giderim gelmem,\nÖmürden bir gün gitti, bugün de akşam oldu.\n\n06.12.2006 - Gölbaşı"
  },
  {
    "id": "1751763441119",
    "title": "Üstümde Yürüyen Yollar",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751763564355-xuzxzj.jpg",
    "excerpt": "Yıkarak geçtiğin bendime bile,\nDönüp de bakmadım, göllere inat.\nHatta çoğu zaman kendime bile,\nAdını demedim dillere inat…",
    "content": "Yıkarak geçtiğin bendime bile,\nDönüp de bakmadım, göllere inat.\nHatta çoğu zaman kendime bile,\nAdını demedim dillere inat…\n\nKöle pazarında can satıyorum,\nSanma ki aklımı oynatıyorum.\nBaharda burnumu kapatıyorum,\nKokunu getiren güllere inat…\n\nMutluluk ilminde kalmışım nadan,\nYokluğunda bir gün olmadım handan.\nBir kere gülseydin yeterdi sevdan\nMaddeye kul olan kullara inat…\n\nGayri başka güller, dermeyeceğim,\nSevmeyen yüreğe girmeyeceğim.\nKimseye gönlümü vermeyeceğim,\nSeni alıp giden yıllara inat…\n\nYalanmış sözlerin, fark ettim artık,\nBu büyük sevdayı gark ettim artık.\nSeni değil beni terk ettim artık,\nÜstümde yürüyen yollara inat…\n\n01.12.2006 - Gölbaşı"
  },
  {
    "id": "1751763594132",
    "title": "Sen Beni Üzüyorsun",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751764179303-r0jvsc.jpeg",
    "excerpt": "Hep seni anlatıyor şiirim ve nesirim,\nNe yapsam da kalbine olmuyor hiç tesirim.\nBaşka bir şeye değil ben sevdana esirim,\nYüreğim avucunda ezdikçe eziyorsun.",
    "content": "Yüzünü görmesem de inan sıkmam canımı,\nHer dakika gözüme resmini çiziyorsun.\nSeninle tamamladım eksik olan yanımı,\nAcaba şimdi bensiz nerede geziyorsun? \n\nBelki de çok küçüktür bu sevdam sana göre,\nBüyüğünü görmezsin gezsen de yöre yöre.\n'Seveni sevmelisin!' diyor bak eski töre,\nOnu bile yok sayıp yeniden yazıyorsun.\n\nAşkındır ferahlatan yüreğimi serince,\nSevdandan ayrı isem kan damlar ince ince.\nHemen yüzün asılır birazcık çok sevince,\nSen nasıl bir insansın sevgiden beziyorsun.\n\nHep seni anlatıyor şiirim ve nesirim,\nNe yapsam da kalbine olmuyor hiç tesirim.\nBaşka bir şeye değil ben sevdana esirim,\nYüreğim avucunda ezdikçe eziyorsun.\n\nİşte böyle bir tanem benim bütün ahvalim,\nSevdanı unutmaya kalmadı hiç mecalim.\nAnlar mısın bilmem ya kısaca budur halim,\nBen seni çok sevdikçe sen beni üzüyorsun.\n\n22.11.2006 - Gölbaşı"
  },
  {
    "id": "1751764293459",
    "title": "Topladığın Kiraz Nerede?",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751764834675-794las.jpg",
    "excerpt": "Salını salını gelir uzaktan,\nZülüfleri gibi kara gözlü yâr.\nKurtulamam düşürdüğü tuzaktan,\nKaşını yıkışı bu sineme har.",
    "content": "Salını salını gelir uzaktan,\nZülüfleri gibi kara gözlü yâr.\nKurtulamam düşürdüğü tuzaktan,\nKaşını yıkışı bu sineme har.\nFırtınaya esir gemi gibiyim,\nBu büyük sevginin bir garibiyim.\nDalgalar boğuyor, esiyor rüzgâr,\nSitemle doluyum, kırgınım ey yâr! \n\nElinde oyuncak olmuşum meğer\nİster halay oyna, ister isen bar.\nGün gelir oyundan bıkarsan eğer,\nÖyle kırık koyma, saçlarınla sar.\nDemedim kimseye yürek sızımı,\nDuvara asmadım gönül sazımı.\nAsırlar boyunca hep seni çalar,\nSitemle doluyum, kırgınım ey yâr! \n\nSahibi olmuşsun zaten bu aşkın,\nİstersen gönlümü üçe, beşe yar.\nGörünce halini hiç olma şaşkın,\nSevdan ile yanar içindeki nar.\nEller dayanamaz senin nazına,\nNe bahara doydum, ne de yazına.\nHer mevsim başıma yağdırırsın kar,\nSitemle doluyum, kırgınım ey yâr! \n\nAsla başkaları sen gibi olmaz,\nZaten yokluğunda bu dünya çok dar.\nYürekteki yerin hiçbir gün dolmaz,\nİnan ki olmazsan kalırım naçar.\nDevşirmeye gittin, kirazın nerde? \nDüşürdün sen beni onulmaz derde.\nBana kaldı ömür boyu ah-u zar,\nSitemle doluyum, kırgınım ey yâr! \n\n10.11.2006 - Gölbaşı",
    "dedication": "Merhum Üstad Bahaettin KARAKOÇ'un 'Kiraz Devşirmeye Gitmiştin Hani?' Adlı Şiirine Naziredir."
  },
  {
    "id": "1751765226427",
    "title": "Birisine",
    "date": "06.07.2025",
    "category": "Şiir",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751765400871-1wqveh.jpg",
    "excerpt": "Aşkın en büyüğünü yaşamış olsam bile,\nFiraklar yaşayarak sürüldüm ilden ile.\nArdımdan yâr gelmemiş düşmüşüm dilden dile,\nEllerimle kendimi dertlere salmışım ben.",
    "content": "Mutlu olayım diye gelmemişim dünyaya,\nUfuklarım kararmış hayale dalmışım ben.\nSevilmeye giderken hepten kalmışım yaya,\nTüm evren mutlu iken hüzünler almışım ben.\n\nAşkın en büyüğünü yaşamış olsam bile,\nFiraklar yaşayarak sürüldüm ilden ile.\nArdımdan yâr gelmemiş düşmüşüm dilden dile,\nEllerimle kendimi dertlere salmışım ben.\n\nRastlamadı bu gönlüm candan seven birine,\nKimse derman olmadı yürekteki irine.\nElimi bulamadan hasetliğin kirine,\nN amerdin karşısında ayakta kalmışım ben.\n\nEğilmeyi zül saydım hep dik tuttum başımı,\nKement boynumda iken akıtmadım yaşımı.\nLâl oldu da dillerim indirmedim kaşımı,\nİnandım ki dostlara, şekerle balmışım ben.\n\n02.11.2006 - Gölbaşı"
  },
  {
    "id": "1751765573594",
    "title": "Yarım Ömrün Muhasebesi",
    "date": "06.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751765623506-1hc0lt.jpg",
    "excerpt": "Bazen yalnız kalınca düşünüyorum işte,\nYarım ömrü bitirdim neler yaşadım neler.\nMutlaka sebep vardı şu dünyaya gelişte,\nBir an durmak bilmedi akıp gitti seneler.",
    "content": "Yetmiş iki yılında doğurmuş beni anam,\nŞöyle bir düşündüm de yol yarıya geliyor.\nGeçip giden güne mi, yoksa cana mı yanam? \nDertler dağ gibi olmuş bu sinemi deliyor.\n\nBazen yalnız kalınca düşünüyorum işte,\nYarım ömrü bitirdim neler yaşadım neler.\nMutlaka sebep vardı şu dünyaya gelişte,\nBir an durmak bilmedi akıp gitti seneler.\n\nAşkı da tattım elbet sayısı çok değildi,\nNedense hüzün kaldı sevdiklerim de gitti.\nÖyle deli sevdim ki düşman bile eğildi,\nNeyleyim ki hepsi de başlayamadan bitti.\n\nBana kaldı hüzünler ve bir yaralı yürek,\nElleyemez tabipler bulunmaz kalp ilacı.\nİnsan mutlu değilse yaşamaya ne gerek? \nHer gün ölümden kötü bitiriyor bu acı.\n\nYazılmamış alnıma bir gün de mutlu olmak,\nDertler üst üste geldi soldurdu gül benzimi.\nBana düştü her zaman ağaran saçı yolmak,\nAldığım nefes bile yakıp geçti genzimi.\n\nKüçüğü küçük bildim büyüğü ise büyük,\nSinirlenip, kızsam da hiç olmadım saygısız.\nİnsanlığı taşıdım ağır gelmedi bu yük,\n“Bana ne be!” diyerek yaşamadım kaygısız.\n\nBir gün önem vermedim para, pula, maddeye,\nHer yıkımdan kendime ibretlik hisse aldım.\nİnsan olarak girip hayat denen haddeye,\nİncelsem de kopmadım daima insan kaldım.\n\nGülen yüzüne kanıp dost sandım vefasızı,\nİhanetleri gördüm hepsi içte kor oldu.\nBadireler çoğaldı arttı gün be gün sızı,\nHayat imtihan dedim soruları zor oldu.\n\nSene iki bin yedi yaş olacak otuz beş,\nSaplanıyor içime yalnızlık denen sancı.\nBulamadım derdime ortak olacak bir eş,\nBen mi çok çabuk çöktüm aynalar mı yalancı? \n\n26.10.2006 - Gölbaşı"
  },
  {
    "id": "1751766431092",
    "title": "Üç Harfin Hikâyesi",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751766457174-jteudv.jpg",
    "excerpt": "Sevdayı bebek gibi yüreğinde uyutup,\nSevdiğini dünyada her şeyden üstün tutup.\nZamanı geldiğinde hayatını unutup,\nÇok sevdiğin canından bıkıp usanmaktır aşk.",
    "content": "Kime sual edersen vardır mutlak tarifi,\nSevdanın pınarından içip de kanmaktır aşk.\nAptalı bilge yapıp cahil eder arifi,\nBilmediğin şeyleri bilirsin sanmaktır aşk.\n\nBir benzeri bulunmaz enginde ve yücede,\nSevdiğini anmaktır dildeki her hecede.\nTürlü hülyalar kurup uyuduğun gecede,\nTelaş ile irkilip birden uyanmaktır aşk.\n\nAklına getirmeden harcadığın emeği,\nApansız bırakırsın yemeyi ve içmeyi.\nGünler sonra bulduğun bir tek dilim ekmeği,\nZevk diye acılara her zaman banmaktır aşk.\n\nSevdiğin senden kaçıp uzatınca arayı,\nTespih gibi dizersin, günü, hafta ve ayı.\nBulutların ardından belirginleşen ayı,\nGüneş gibi farz edip altında yanmaktır aşk.\n\nSevdayı bebek gibi yüreğinde uyutup,\nSevdiğini dünyada her şeyden üstün tutup.\nZamanı geldiğinde hayatını unutup,\nÇok sevdiğin canından bıkıp usanmaktır aşk.\n\n30.09.2006 - Tatvan"
  },
  {
    "id": "1751766786902",
    "title": "Gönlüme Sitemdir",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751766888532-ngpbt6.jpg",
    "excerpt": "Sanırsın başka yok ondan güzeli,\nKimseye bakmazsın görmezsin eli.\nDört gözle beklersin her gün eceli,\nSana zindan olur dâr demedim mi? ",
    "content": "Beni dinlemedin bak şu ahvale,\nHer dem aşkın gözü kör demedim mi? \nYanacaksın artık düştüğün hale,\nSevda dedikleri kor demedim mi? \n\nNeden dinlemedin gönül sen beni? \nSenin mi sanmıştın o çifte beni? \nBilmem ki nedeyim şimdi ben seni? \nBu sevdanın sonu zor demedim mi? \n\nDedim ki az sabret bekle ve de gör,\nDuymadın sesimi oldun bakar-kör.\nİstersen bir değil yedi katlı ör,\nDelinirse durmaz sur demedim mi? \n\nBen ettim bunları sakın sen etme,\nSevgili yolunda eriyip bitme.\nBir bakış ardından koşarak gitme,\nDizlerinde kalmaz fer demedim mi? \n\nAcılar saldırır hepsi dört yandan,\nKendini kaybedip bıkarsın candan.\nDirgensiz çıkmazmış porsuk, harmandan,\nHer zorluğa göğüs ger demedim mi? \n\nElinle başına bela açarsın,\nNeyin var ki senin? Benden naçarsın.\nAyaksız kuş gibi gökte uçarsın,\nBulunmaz konacak yer demedim mi? \n\nKapılıp gidersen hilal kaşına,\nİnan ki üzülmez gözün yaşına.\nEğer dinlemezsen yağar başına,\nAğustos'ta bile kar demedim mi? \n\nGelene geçene onu sorsan da,\nGördüğün düşleri hayra yorsan da.\nEl pençe divanda hazır dursan da,\nKıymetini bilmez yâr demedim mi? \n\nBir hayal uğrunda kendini yordun,\nBaşını taşlardan taşlara vurdun.\nHep başına buyruk yaşadın, durdun,\nAklın yolu daim bir demedim mi? \n\nSanırsın başka yok ondan güzeli,\nKimseye bakmazsın görmezsin eli.\nDört gözle beklersin her gün eceli,\nSana zindan olur dâr demedim mi? \n\n21.04.2006 - Gölbaşı"
  },
  {
    "id": "1751767105005",
    "title": "Bu Çocuklar Bizim",
    "date": "06.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751767407804-08tyuf.jpg",
    "excerpt": "“Açım!” bile demeyip bomboş karınlarını,\nTutarak yok olanlar bizim çocuklarımız.\nGüneşsiz ve ışıksız görüp yarınlarını,\nBatarak yok olanlar bizim çocuklarımız.",
    "content": "“Açım!” bile demeyip bomboş karınlarını,\nTutarak yok olanlar bizim çocuklarımız.\nGüneşsiz ve ışıksız görüp yarınlarını,\nBatarak yok olanlar bizim çocuklarımız.\n\nHenüz bir sübyan iken almamışken yaşını,\nTürlü belaya sokar bedenini, başını.\nBir kez olsun gülmeyip indirip de kaşını,\nÇatarak yok olanlar bizim çocuklarımız.\n\nOnlardır bizler için Hakk'tan büyük hediye,\nSuç bizdedir elbette vermemişsek terbiye.\nIrzını, namusunu; para, pul, şöhret diye,\nSatarak yok olanlar bizim çocuklarımız.\n\nBaşıboş bırakarak bulsun dedik kendini,\nÖğretemedik yazık ne imanı, ne dini.\nGerçek bir mutluluğa tercihen eroini,\nTadarak yok olanlar bizim çocuklarımız.\n\nHiç vicdan kalmadı mı bu milletin ferdinde? \nKızı pavyonda iken ana konken derdinde.\nYapay anneler ile yetiştirme yurdunda,\nYatarak yok olanlar bizim çocuklarımız.\n\nGelmez bu söz bilirim babaların işine,\nÇocukları unutup düştük ekmek peşine.\nÖzlediği sevgiyi hayaline, düşüne,\nKatarak yok olanlar bizim çocuklarımız.\n\n22.03.2006 - Gölbaşı"
  },
  {
    "id": "1751770182704",
    "title": "Uygur'da Yiten Uygarlık",
    "date": "06.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751770214405-67fs7o.jpeg",
    "excerpt": "Çaresiz seyrederim yaşlı gözler içinde,\nKan döker kardeşimin yaşlı gözleri Çin’de.",
    "content": "Çaresiz seyrederim yaşlı gözler içinde,\nKan döker kardeşimin yaşlı gözleri Çin’de.\n\nAna-baba cesedi, bebeklerin içinde! \nKimler korur Uygur’un bebeklerini Çin’de? \n\nDışında mavi boncuk, yalan sözler içinde,\nUygar olan dünyanın yalan sözleri Çin’de.\n\nDüşmanlık tohumları gördüm kimin içinde,\nKimi Rus’ta gizliydi, gördüm kimini Çin’de.\n\nDumansız bir ateştir, yanar özler içinde\nKoca Türk dünyasının yanar özleri Çin’de.\n\nKanlar dolaşmaz oldu, bileklerim içinde,\nKestiler kollarımı, bileklerimi Çin’de.\n\nKarda yürür insanlık, kara izler içinde,\nİkiyüzlü dünyanın kara izleri Çin’de.\n\n09.07.2009 - Malatya"
  },
  {
    "id": "1751816431404",
    "title": "Anlamadın",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751816454134-vk2mzf.jpg",
    "excerpt": "Sadık dostum diyerek, sarılıp da kaleme,\nSana şiirler yazdım, hep kelime kelime.\nKalemler sahip çıktı, boşta kalan elime,\nKaleme anlattım da sana anlatamadım.",
    "content": "Sadık dostum diyerek, sarılıp da kaleme,\nSana şiirler yazdım, hep kelime kelime.\nKalemler sahip çıktı, boşta kalan elime,\nKaleme anlattım da sana anlatamadım.\n\nHiç âşık görmedim ki aşk elinde solmayan,\nSonradan pişman olup saçlarını yolmayan.\nHep sabrımı koysam da ne yazık ki dolmayan\nFileme anlattım da sana anlatamadım.\n\nGönlüm ile tuzağa düştüm gençlik çağında,\nÇırpınan kelebektim kaderimin ağında.\nGizlice büyütmüştüm yüreğimin bağında,\nLaleme anlattım da sana anlatamadım.\n\nEllerini tutunca tükenmezdi gündüzüm,\nTebessüm ettiğinde bahar olurdu güzüm.\nİçerimde sen varken nurla dolardı yüzüm,\nHaleme anlattım da sana anlatamadım.\n\nKimselere vermedim, senden sonra yüreği,\nÖlsem bile sızlamaz, yâr burnunun direği.\nHasretindir hep büken, bükülmeyen bileği,\nÇileme anlattım da sana anlatamadım.\n\nSevdamın akıbeti olsa bile kördüğüm\nHer nereye bakarsam gül yüzündü gördüğüm.\nTuğlasını aşkınla teker teker ördüğüm,\nKuleme anlattım da sana anlatamadım.\n\nBilebilseydin keşke, candan öndeydi canan,\nBu candaki canımdan, daha büyüktü manân.\nİçimde hiç sönmeden, gece ve gündüz yanan,\nŞuleme anlattım da sana anlatamadım.\n\nBulunmaz ki bendeki, bu sedanın ederi,\nYaratan bana vermiş, onulmayan kaderi.\nYokluğunda çektiğim, dertleri ve kederi,\nÂleme anlattım da sana anlatamadım.\n\n23.02.2006 - Gölbaşı"
  },
  {
    "id": "1751822073096",
    "title": "Başıboş Sözcüklerin Sahipsiz Şairi",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751822448227-ojqy8i.jpg",
    "excerpt": "Yaşanılan hayattır ta ezelden müsemma,\nÖlü müyüm, sağ mıyım işte asıl muamma.\nBilirim ki yerinde kalbim atıyor amma\nYaşıyor görünsem de sanmam ki ben diriyim,\nBaşıboş sözcüklerin sahipsiz şairiyim.",
    "content": "Yaşanılan hayattır ta ezelden müsemma,\nÖlü müyüm, sağ mıyım işte asıl muamma.\nBilirim ki yerinde kalbim atıyor amma\nYaşıyor görünsem de sanmam ki ben diriyim,\nBaşıboş sözcüklerin sahipsiz şairiyim.\n\nNamerdin karşısında hiç bükülmez bileğim,\nAdam gibi adama dost olmaktır dileğim.\nDaracık oda değil kocamandır yüreğim\nKinin, nefretin değil; ben sevdanın yeriyim,\nBaşıboş sözcüklerin sahipsiz şairiyim.\n\nSevdanın düzlüğünden çiçekleri dererim,\nGönlümü turab edip dostlarıma sererim.\nGöğsüm yıkılmaz kale düşmanıma gererim\nHısmıma karşı küçük hasma karşı iriyim,\nBaşıboş sözcüklerin sahipsiz şairiyim.\n\nBeni seven dostlarım Allah için severler.\nEğer ben doğru isem şımartmadan överler.\nBir yanlışım olursa can yakmadan döverler\nDostun yere vurduğu tabaklanmış deriyim,\nBaşıboş sözcüklerin sahipsiz şairiyim.\n\nÖyle dostlarım var ki acı söylerim kızmaz,\nYalan, fesat ve hile kitabımızda yazmaz.\nPara, pul, unvan, şöhret hiçbir gün beni bozmaz\nMertlikte en öndeyim namertlikte geriyim,\nBaşıboş sözcüklerin sahipsiz şairiyim.\n\nHangi taraf boş diye bakınmam sağa sola,\nAdam gibi girerim dostum dediğim kola.\nSeve seve harcarım koca ömrü bu yola\nSevdiğimin, dostumun ellerinin kiriyim,\nBaşıboş sözcüklerin sahipsiz şairiyim.\n\nKötü zaten kötüdür ben ondan feyiz almam,\nİyiliğe koşarken asla arkada kalmam.\nİnsanım ben nihayet her zaman aynı olmam\nBazen mülayim biri bazen ise çeriyim,\nBaşıboş sözcüklerin sahipsiz şairiyim.\n\nAsla bir başkasına deli gönlü bağlamaz,\nEl âlemin emiyle yarasını dağlamaz.\nBeni ne zaman görse hep güler hiç ağlamaz\nGül yüzlü cananımın gözlerinin feriyim,\nBaşıboş sözcüklerin sahipsiz şairiyim.\n\nBende başka öz yoktur çünkü kendidir özüm,\nSonunda ölüm olsa yine doğrudur sözüm.\nO da tanır ki beni gayrısında yok gözüm\nYabancıya bakmayan gözlerin esiriyim,\nBaşıboş sözcüklerin sahipsiz şairiyim.\n\nSevdasıdır kalbimin meyi ile mezesi,\nBenden yana esiyor gönlünün yelpazesi.\nGülünce yüzlerinde noktalanan gamzesi\nYorulunca sildiği ak alnının teriyim,\nBaşıboş sözcüklerin sahipsiz şairiyim.\n\n\n21.01.2006 - Gölbaşı"
  },
  {
    "id": "1751822554506",
    "title": "Yoruldum",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751823024474-v0oa8a.jpg",
    "excerpt": "Çınar gibi heybetli,\nTaş kadar sağlam iken\nYırttım attım gönlümü.\nVe şimdi istiyorum\nKorkmadığım ölümü.",
    "content": "Yorulmam sanırdım hep…\nİtiraf ediyorum, yoruldum artık…\nNe umut kaldı kavuşmaya,\nNe de unutmaya…\nYeşerirken bir çöl ortasında,\nKoparıp attın sevdayı…\nYağmurlara inat,\nÜzülmüyorum çekip gitmene…\nGözpınarlarımı tıkadım ihanetlerinle\nAğlamıyorum…\n\nBende mi, bilmiyorum…\nGötürdün mü giderken? \nYa da öldürdün mü? \nŞüphe duyuyorum yerinde olduğundan.\nBazen hissedince varlığını,\nSeni sevmesin diye\nBir çekiç yapıp sevdadan,\nYüreğimi örsün üstünde dövmekten,\nHatta “Olmazım! ” dediğim sevmekten\nYoruldum…\n\nNereye gider bu yolculuk? \nMusallaya mı? \nYoksa ötesi var mı? \nMenzili bilmek değil muradım.\nFakat geri gidiyor\nAttığım her adım.\nSana geldikçe uzaklaşmaktan,\nHer gülüşe bir acı takmaktan\nYoruldum…\n\nBir kutup gibiyim\nHep geceyi yaşayan…\nNe pusulam var elimde,\nNe gökyüzünde yıldızlar.\nDolmadı boş kollarım,\nKollarımda kokun var.\nAçılmadı yollarım,\nYollarım sırat kadar.\nÖlümden medet ummaktan,\nLal dillere sormaktan,\nHayalle gönlü yormaktan\nYoruldum…\n\nSanma ki ben bendeyim,\nBilirim ki sendeyim.\nBil ki sende yok isem,\nDört yanım taş,\nDört yanım toprak.\nBerzahtayım ey sevgili…\nAyrılıp bedenimden\nKendimi seyretmekten,\nHer düşümde hayalimi kaybetmekten\nYoruldum…\n\nÇoktan terk etmiş beni\nDokunamıyorum ruhuma.\nNe zaman elimi atsam,\nBende buldum hep seni.\nSen bensin…\nSöylesene sevgili,\nPeki, ben kimim? \nSeni ben, beni bir hiç etmekten,\nBaşlangıç dediğim her noktada bitmekten\nYoruldum…\n\nKolay mı sanıyorsun\nDimdik ayakta kalmak? \nVe uğrunda ölümü göze almak? \nÇınar gibi heybetli,\nTaş kadar sağlam iken\nYırttım attım gönlümü.\nVe şimdi istiyorum\nKorkmadığım ölümü.\nAy ışığı ile güneşe karşı gelmekten,\nHayatı bile “Yorgunluk! ” bilmekten\nYoruldum… Yoruldum… Yoruldum…\n\n14.01.2006 - Gölbaşı"
  },
  {
    "id": "1751823311987",
    "title": "Oğullarıma",
    "date": "06.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751823609581-3cyc7d.jpg",
    "excerpt": "Haram-helal demeden hep doldurup keseye, \nİnsan gibi girerler atlastan elbiseye. \nLaf ile bırakmayıp temizliği kimseye, \nÇamur ile elini yuyandan korkun oğlum. ",
    "content": "Haram-helal demeden hep doldurup keseye, \nİnsan gibi girerler atlastan elbiseye. \nLaf ile bırakmayıp temizliği kimseye, \nÇamur ile elini yuyandan korkun oğlum. \n  \nSarayları andırır evlerinin yapısı, \nFakir ve yetimlere kapalıdır kapısı. \nKendisindeymiş gibi sanki dinin tapusu, \n“Bir tek ben Müslüman’ım!” diyenden korkun oğlum. \n  \nBiz neden göremedik hiçbir zaman bolluğu? \nBu suyun gözü nerde nasıl akar oluğu? \nHer gece yirmi dörtte pavyonlarda soluğu, \nAlıp, kendini bizden sayandan korkun oğlum. \n  \nUtanmasa dilenir yere mendil sererek, \n“Hocayım” der dolaşır sinesini gererek. \n“Bunu yapma, şunu yap!” diye vaaz vererek, \nNasihati şeytandan duyandan korkun oğlum. \n  \nSemiz olur böylesi yetim hakkı yiyerek, \nGezerler içimizde adam postu giyerek. \n“Galip olur bu yolda mağlup olan” diyerek, \nHaramı bile mubah sayandan korkun oğlum. \n \nHak ile haksızlığı birbirine katarak, \nMeydanı boş bulunca bol keseden atarak. \nMenfaati olunca babasını satarak, \nYüzünün derisini soyandan korkun oğlum. \n \nDikkat edin bu şekil olanın geneline, \nBin bir kılığa girip ulaşır emeline. \nEn büyük dinamiti vatanın temeline, \nBizlere dost görünüp koyandan korkun oğlum. \n  \nSize diyecek sözüm bitmedi ki kesemde, \nNe olur çok anlayın ben azıcık desem de! \nSelam vermeyin eğer bu adam ben isem de \nYetimlerin hakkını yiyenden korkun oğlum. \n\n18.10.2005 - Gölbaşı",
    "dedication": "Burak, Tarık Emre ve şiir yazıldıktan 7 yıl sonra doğan Enes Melih'e..."
  },
  {
    "id": "1751824388866",
    "title": "Elveda",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751824537660-bnq7bk.jpg",
    "excerpt": "Her gün, her an gidiyorum ecele,\nGiderken de etmiyorum acele.\nYolculuk var görünmez bir meçhule,\nBilmiyorum, çok mu yoksa az mı var? \n'Elveda!' Diyecek başka söz mü var? ",
    "content": "Çok düşündüm etmeden bu vedayı,\nBitirmeye karar verdim sevdayı.\nSende sandım dertlerime devayı,\nBu yarama merhem mi var, tuz mu var? \n'Elveda!' Diyecek başka söz mü var? \n\nYalanım yok, rastlamadım eşine,\nHiçbir zaman karışmadım işine.\nBir avcı misali düşüp peşine,\nAdım adım gidilecek iz mi var? \n'Elveda!' Diyecek başka söz mü var? \n\nBen idim hep senin sevdana kanan,\nYalan sözlerine bile inanan.\nOd var yüreğimde, dumansız yanan,\nBu acıya dayanacak öz mü var? \n'Elveda!' Diyecek başka söz mü var? \n\nYüzüme el güldü, bir sen gülmedin,\nAğladım da gözyaşımı silmedin.\nSevdan ile kavruldum da bilmedin,\nBu yürekte yangın mı var, köz mü var? \n'Elveda!' Diyecek başka söz mü var? \n\nYalancı mevsime kanıp duruldum,\nBir saat misali aşka kuruldum.\nFarkında olmadan sana vuruldum,\nSende çözülmeyen girift giz mi var?\n'Elveda!' Diyecek başka söz mü var? \n\nElbet bir gün bu sevdayı görürsün,\nO gönlünü taştan taşa vurursun.\nBilemem ki neden uzak durursun? \nAnlamadım cilve mi var, naz mı var? \n'Elveda!' Diyecek başka söz mü var? \n\nKim severse muradına ermiyor,\nSevda eken yine sevda dermiyor.\nTürküler de eski tadı vermiyor,\nGönül telimi titreten saz mı var? \n'Elveda!' Diyecek başka söz mü var? \n\nHer gün, her an gidiyorum ecele,\nGiderken de etmiyorum acele.\nYolculuk var görünmez bir meçhule,\nBilmiyorum, çok mu yoksa az mı var? \n'Elveda!' Diyecek başka söz mü var? \n\n17.06.2005 - Gölbaşı"
  },
  {
    "id": "1751825076606",
    "title": "Şiire Şiir",
    "date": "06.07.2025",
    "category": "Şiir",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751825116727-kpasf6.jpg",
    "excerpt": "El gibi uzakta duran sevgilim,\nBir ömür peşinde yoran sevgilim.\n'Şiir nedir?' diye soran sevgilim,\nMaşuka aşığın sözüdür şiir...",
    "content": "El gibi uzakta duran sevgilim,\nBir ömür peşinde yoran sevgilim.\n'Şiir nedir?' diye soran sevgilim,\nMaşuka aşığın sözüdür şiir...\n\nBaşka gül yok gibi hep sana konan,\nBal diyerek senin zehrine kanan.\nBir bakışın ile kavrulup yanan,\nYürekte ateşin közüdür şiir...\n\nSevdadır hep gönüllerde kışlayan,\nNasıl insan olur onu dışlayan? \nHer mısraı sevgi ile başlayan,\nEn güzel sözlerin özüdür şiir...\n\nFatih onun için sürdü kıratı,\nO, dost etti Nef'i ile Murat'ı.\nÂmâya geçirir ince Sırat'ı,\nGörmeyen gözlerin gözüdür şiir...\n\n02.05.2005 - Gölbaşı"
  },
  {
    "id": "1751826333821",
    "title": "Pazarlık",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751826408606-tdf8cz.jpg",
    "excerpt": "Bir pazarlık yapalım istersen seninle...\nPaylaşalım her şeyi.",
    "content": "Bir pazarlık yapalım istersen seninle...\nPaylaşalım her şeyi.\nSulardan başlayalım önce.\nAşılmaz okyanuslar,\nMasmavi denizler,\nDerin göller senin olsun,\nBana sadece gözlerini ver.\n\nBen bilmem öyle süslü kelimeleri...\nSeviyorsam, bunu başka türlü söylemem.\nBana lâzım değil anlaşılmaz sözler.\nSenin olsun lügatteki tüm sözcükler,\nBana; “Seni seviyorum” yeter.\t\n\nAlfabeden en güzel sözü yazmak için,\nYirmi dokuz harfe ne gerek? \nAl, yirmi altısı senin olsun.\nBana, A,\nBana, Ş,\nBana, K yeter.\n\nGözümde hiçbir şey yok...\nBütün binaları, \nBütün ovaları,\nBütün dağları, \nBütün taşları,\nHatta beni de al.\nAl senin olsun.\nBana sadece seni ver yeter.\n\n09.03.2005 - Gölbaşı"
  },
  {
    "id": "1751828889254",
    "title": "Yâr Güzergâhı",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751828953267-0qwdi1.jpg",
    "excerpt": "Vasıl olmasa da insan menzile, \nKutsiyet kazanır çekilen çile. \nBaharda yaprağın yeşerse bile, \nGizlice kökünden çürümektir aşk. ",
    "content": "Yürekte büyütüp bir sarmaşığı, \nÂlemi onunla bürümektir aşk. \nKaf Dağı ardında görüp ışığı, \nPeşinden gölgeni sürümektir aşk.\n\nGözlerle kıyılan gizli nikâhın, \nCan içre candaki ikâmetgâhın,\nSonu yâre çıkan her güzergâhın, \nÖnünden dağları kürümektir aşk. \n\nVasıl olmasa da insan menzile, \nKutsiyet kazanır çekilen çile. \nBaharda yaprağın yeşerse bile, \nGizlice kökünden çürümektir aşk. \n\nGönüle sığsa da uymuyor akla,\nOdur dil altında ıslanan bakla. \nCambazlık yaparak yalın ayakla, \nBir bıçak ağzında yürümektir aşk.\n\n04.06.2020 - Malatya "
  },
  {
    "id": "1751829291580",
    "title": "Güneşe Gözyaşı Serdim",
    "date": "06.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751829347254-njd5vx.jpg",
    "excerpt": "Düştüm rahim denen etten bardağa,\nDoğunca sarıldım beyaz kundağa.\nAnamın ak sütü değdi dudağa,\nBaşımda yalancı taçtı yaşamak.",
    "content": "Düştüm rahim denen etten bardağa,\nDoğunca sarıldım beyaz kundağa.\nAnamın ak sütü değdi dudağa,\nBaşımda yalancı taçtı yaşamak.\n\nÖmür kar tanesi, zaman eritti, \nÇocukluk dediğim bir anda bitti.\nEbedi sandığım gençliğim gitti,\nNasıl da elimden kaçtı yaşamak.\n\nGözümün yaşını güneşe serdim,\nSermayem çok idi almadan verdim.\nSonunda böylece kemale erdim,\nGün be gün ağaran saçtı yaşamak.\n\nSaygım katmerliydi, sevgim yalındı,\nYüzüne güldüğüm dostum alındı.\nHenüz başlamadan düdük çalındı,\nHep mağlup olduğum maçtı yaşamak.\n\nUmut kandilini bir kez yakmadan,\nYarım işim var mı, yok mu bakmada\nHatta Azrail’e iş bırakmadan,\nErkenden kabrimi açtı yaşamak.\n\n22.12.2016-Malatya\n"
  },
  {
    "id": "1751829542841",
    "title": "Y/Anımdasın",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751829982861-259lut.jpg",
    "excerpt": "Duydum ki yüreğinde hafiften bir sızın var,\nOğlun olmamış amma iki güzel kızın var.",
    "content": "____Karşımda duruyor cansız hayalin,\n____Bilmem ki nasıldır şimdiki halin…\n\nEski bir fotoğrafla geçirdik bu akşamı,\nDalıp gittik maziye, gezdik Fizan'ı, Şam'ı.\n\nBu bir sınıf resmiydi bahçedeyken çekilmiş,\nHepimiz birer başak, ayrı ayrı ekilmiş.\n\nÖn sıranın solunda öylece oturmuşum,\nKim bilir sana dair ne hayaller kurmuşum.\n\nOrtadaki sıranın diğer ucundasın sen,\nFotoğraflarda bile ayrıyız seninle ben.\n\nDüşünürken kalbimin atışı yavaşladı,\nFotoğraf dile gelip anlatmaya başladı.\n\nDedi “Sana her şeyi anlatayım da dinle,\nİster utan kendinden ister övün kendinle.”\n\nEvvela hatırlattı talihsiz buluşmayı,\nSenin bana yaptığın o kötü konuşmayı:\n\n“‘Seni arkadaş gibi seviyorum’ demişti,\nGönlünde biri vardı, sana söylememişti.\n\nMezuniyetten sonra sevdiğiyle evlendi,\nDüğününde herkesten daha fazla eğlendi.\n\nKalbi seninle değil sevdiğiyle birleşti,\nDeniz kenarındaki büyük şehre yerleşti.\n\nGayet güzel bir evde mutlu mesut yaşıyor,\nKocasıyla beraber el ele dolaşıyor.”\n\nDuyduğum bu cümleler bence gayet özeldi,\nAklıma senin için dediğim ‘Amin!’ geldi.\n\nBedenimden ayrılan ruhum maziye gitti,\nKendime geldiğimde fotoğraf devam etti:\n\n“Bundan seneler önce vefat etti babası,\nKansere yakalanmış kurtarmadı çabası.\n\nMemlekete geliyor, iki-üç senede bir,\nGelir gelmez gittiği ilk yer oluyor kabir.\n\nDeğişse de bahçesi, binası, sağı solu,\nOkula da uğruyor bazen düşünce yolu.\n\nGözleri pencereden içeriyi tarıyor,\nBelli ki o camlarda gençliğini arıyor.”\n\nGözyaşlarımla yıkıp gözümdeki bendimi,\nYine araya girdim tutamayıp kendimi:\n\n\"Dur!” diyerek haykırdım, “Biraz izin ver bana,\nCevapsız kalsa bile birkaç sorum var sana.\n\nGençliğini ararken beni de anıyor mu?\nYoksa sevdiğim güzel benden utanıyor mu?\n\nKendisini sevenin unuttu mu adını?\nKopardı mı kalbinin kırılan kanadını?\n\nEriyip yok oldu mu alnındaki bezesi?\nVe hâlâ yanağında duruyor mu gamzesi?”\n\nAcıyarak bakınca bakamadım yüzüne,\nO da bir şey demeden devam etti sözüne:\n\n“Vazgeç artık bu aşktan ömür gitmez geriye,\nGeçmişi unutarak bakmalı ileriye.\n\nHayra yorulmaz düşü nasıl hayra yorayım?\nŞimdi bana izin ver, birkaç sual sorayım:\n\nÜstünden yıllar geçti halen unutmadın mı?\nBu imkânsız sevdayı kalpte uyutmadın mı?\n\nKocasıyla birlikte mutlu iken evinde,\nSen neden yanıyorsun sevdanın alevinde?\n\nGelip de yıllar sonra dursaydı yamacında,\nAzalma olur muydu yürekteki acında?”\n\nUnut artık geçmişi zaman akıp gidiyor,\nBöylesi yaşamaya söyle kim hayat diyor?\n\nEllerimin tersiyle silerek gözyaşımı,\nKonuşmaya başladım öne eğip başımı:\n\n“Elbet geçmişe dönmek imkânsız biliyorum,\nOna şimdikinden çok mutluluk diliyorum.\n\nFakat şu an karşımda gelip dursa bir anlık,\nBelki de son bulurdu ruhumdaki karanlık.\n\nHabersizce yaşamak bu dünyanın en zoru,\nOnu görmüş olsaydım aklımdaydı şu soru:\n\n‘Duydum ki yüreğinde hafiften bir sızın var,\nOğlun olmamış amma iki güzel kızın var.\n\nBenimle kuru soğan yesen de doyar mıydın?\nEğer oğlun olsaydı adımı koyar mıydın?’”\n\n30.04.2020 - Malatya"
  },
  {
    "id": "1751830169385",
    "title": "K/Ayıp M/İzan",
    "date": "06.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751830248393-m0yf6h.jpg",
    "excerpt": "Okuyup atamayız beynimizin pasını,\nBir an bile çekmeyiz cahilliğin yasını.\nÖyle bilgiliyiz ki (!) yumurtanın hasını,\nÜzerine sürülen kuru b.ktan anlarız.",
    "content": "Terazimiz kırıldı, bozuldu mizanımız,\nÖlçüyü kaybetmişiz; azı, çoktan anlarız.\nİyice mankurtlaştık, tükendi izanımız,\nNeyin var olduğunu; dönüp yoktan anlarız.\n\nNiyetimiz içinde olmalı ki sakınca;\nDuamız cevap bulmaz dil ile yalvarınca.\nYaptığımız infaktan doymaz iken karınca,\nKimin aç kaldığını karnı toktan anlarız.\n\nBeden değil beyinde işleniyor zinalar,\nRahimdeki ceninler her şeye aşinalar.\nYerle yeksan olsa da yeryüzünde binalar,\nDeprem yaşandığını artçı şoktan anlarız.\n\nOysa bize denmişti mahlûkatın eşrefi,\nPazar tezgâhlarında ucuz sattık şerefi.\nBin kez nişan alsak da ıskalarız hedefi,\nGerilmeyen bir yayı kırık oktan anlarız.\n\nOkuyup atamayız beynimizin pasını,\nBir an bile çekmeyiz cahilliğin yasını.\nÖyle bilgiliyiz ki (!) yumurtanın hasını,\nÜzerine sürülen kuru b.ktan anlarız.\n\n04.03.2017-Malatya"
  },
  {
    "id": "1751830455769",
    "title": "Kırık Sandal Yolcusu",
    "date": "06.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751830611401-covfoi.jpg",
    "excerpt": "Öyle yaşanır mı deme hiç sakın! \nBir ömür sevdanla yatıp yaşadım. \nYakın; uzak oldu, uzaksa yakın, \nGündüzü geceye katıp yaşadım. ",
    "content": "Öyle yaşanır mı deme hiç sakın! \nBir ömür sevdanla yatıp yaşadım. \nYakın; uzak oldu, uzaksa yakın, \nGündüzü geceye katıp yaşadım. \n\nBirbirine girdi baharla güzüm, \nGittiğin o günden beri öksüzüm. \nSenden başkasına gülmedi yüzüm, \nHer gün kaşlarımı çatıp yaşadım. \n\nBöyledir her zaman âşığın hali, \nSırtına yüklenir aşkın vebali. \nTabanı delinmiş sandal misali, \nHasret denizine batıp yaşadım. \n\nYıllanan şarabın olmak istedim, \nSarhoşken serabın olmak istedim. \nBastığın türabın olmak istedim, \nBedeni yoluna atıp yaşadım. \n\nAğrıyan yanıma sensin umarım, \nSen yokken günbegün kurur damarım. \nBir müflis tüccarım tükendi varım, \nUğruna canımı satıp yaşadım. \n\n08.07.2020 - Malatya \nMustafa Erkenekli\n\nSƏN ELƏ SEVDİN Kİ...\n\nMəni bahar sevdin, ömrüm qış idi,\nÜrək köksüm altda qərib quş idi.\nElə \"sevdim\" dedin:- canım üşüdü,\nSən elə sevdin ki, dönüb yaşadım.\n\nXəyalı dalğındım, duruşu süstdüm,\nDivardan boylanan bozarmış büstdüm.\nSusdum, baxışının önündə susdum,\nEşqin kölgəsinə sinib yaşadım.\n\nSəni çağırmağa gələn səsmişəm, \nAdın dodağımda, tir-tir əsmişəm.\nSənə heyrətimdən şəkil kəsmişəm,\nİçimdə nə səslər dinib, yaşadım.\n\n26.11.2019\nElməddin Nicat\n\nSINIQ QAYIQ YOLÇUSU\n\nElməddin Nicat'ın \"Sən elə sevdin ki...\" şeirinə nəzirə\n\nElə yaşanar mı demə heç zaman, \nBir ömür sevdanla yatıb yaşadım.\nYaxın uzaq oldu, uzaqsa yaxın, \nGecəyi gündüzə qatıb yaşadım.\n\nBirbirinə girdi bahar-payızım, \nGetdiyin o gündən bəri, öksüzüm.\nSəndən başqasına gülmədi üzüm,\nHər gün qaşlarımı çatıb yaşadım.\n\nBelədir hər zaman aşiqin halı,\nGəzər kürəyində eşqin vəbalı. \nLövbəri dəlinmiş qayıq misalı, \nHəsrət dənizində batıb yaşadım.\n\nÇoxillik şərabın olmaq istədim,\nSərxoşkən sərabın olmaq istədim.\nBasdığın turabın olmaq istədim,\nBədəni yoluna atıb yaşadım.\n\nAğrıyan canıma məlhəm umarım,\nSən yoxkən günbəgün donar damarım.\nBir müflis tacirəm, tükəndi varım, \nYolunda canımı satıb yaşadım.\n\n08.07.2020 - Malatya\nMustafa Erkenekli",
    "dedication": "Elməddin Nicat'ın \"Sən Elə Sevdin ki\" şiirine nazire..."
  },
  {
    "id": "1751892982706",
    "title": "Celladın Baltasında Hayat",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751893420634-xfe39e.jpg",
    "excerpt": "Ruhumun terazide azaldıkça çekeri, \nCanımda can kalmadı, gidemedim ileri. \nYalnız birkaç yıl değil doğduğum günden beri, \nÖmrümü başa sardım geçmişi t/arıyorum.",
    "content": "Günden güne gözümde rengi soldu sılanın, \nGönüllü kölesiyim beni esir kılanın. \nHeyula denizinde sarıldığım yılanın, \nSaf zehrini sağarak yaramı s/arıyorum.\n\nUmutlarım küflendi sakladıkça delikte, \nİlmeklerim çözüldü dünya denen iplikte. \nTadını unuttuğum sevinç ile birlikte, \nHavanda dövmek için derdimi k/arıyorum\n\nKimsenin suçu yoktu ben kendime azaptım, \nYaşam denen t(y)alandan sadece hüzün kaptım. \nİspençiyar vermedi, gözyaşım ile yaptım, \nİlacını sürmeye gönlümü y/arıyorum.\n\nRuhumun terazide azaldıkça çekeri, \nCanımda can kalmadı, gidemedim ileri. \nYalnız birkaç yıl değil doğduğum günden beri, \nÖmrümü başa sardım geçmişi t/arıyorum.\n\nAğustos sıcağında ekin biçip abayla, \nBeklemeden rüzgârı savurmuşum yabayla. \nVe mevsim-i hazanda beyhude bir çabayla, \nCellâdın baltasında hayatı arıyorum.\n\n05.10.2016-Malatya"
  },
  {
    "id": "1751893540879",
    "title": "Haccar Gözleyen Kayrak",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751893870717-vb1njq.jpg",
    "excerpt": "Ömür ağacımdaki umut yüklü domursun,\nİlkbaharı bekleyen yaprak gibi özledim.\nRuhumda kuraklığı bitirecek yağmursun,\nSusuzluktan çatlayan toprak gibi özledim.",
    "content": "Ömür ağacımdaki umut yüklü domursun,\nİlkbaharı bekleyen yaprak gibi özledim.\nRuhumda kuraklığı bitirecek yağmursun,\nSusuzluktan çatlayan toprak gibi özledim.\n\nKimsesiz dağ başında bekler derilmek için\nİş bilenin elinde değer verilmek için\nDarbe yerken zevk alır, yere serilmek için\nHaccarını gözleyen kayrak gibi özledim.\n\nDoğumuyla beraber dertleri bitirdiği\nGece gündüz sütüyle besleyip yetirdiği.\nZemheri ortasında yılkıda yitirdiği,\nTayına hasret kalan kısrak gibi özledim.\n\nHenüz bazı şeyleri kavramasa da aklı,\nKafasının içinde binlerce soru saklı.\nÜstü başı yırtılmış, altı yalın ayaklı,\nUstasını bekleyen çırak gibi özledim.\n\nİnsanoğlu aşk ile severse bir kadını,\nMısır'da sultan olsa Mecnun eder adını.\nDerdinin ortağıdır almasa da tadını,\nSarhoşun sığınağı arak gibi özledim.\n\nFerhat'ın kayaları deldiği murcundayım,\nHer yolu sana çıkan kervanın hurcundayım.\nDemesen de bilirim gönlünün burcundayım,\nRüzgâra muhtaç olan bayrak gibi özledim.\n\nSanırım sevdan beni yaktıkça pişirecek,\nBelki aklımı alıp başıma devşirecek.\nAşkın şehrine giden o yola düşürecek,\nSır perdesini açan merak gibi özledim.\n\n26.02.2022 - Malatya\n\nHaccar: Taş işçisi, taş ustası.\nKayrak: Yassı ve düz olan taş çeşidi. \n"
  },
  {
    "id": "1751894069790",
    "title": "Sayılı",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751894311547-5433xc.jpg",
    "excerpt": "Sıfır gibi etkin yok toplamada, \nBir olsan çarpmada ne işe yarar?",
    "content": "Sıfır gibi etkin yok toplamada, \nBir olsan çarpmada ne işe yarar?\n\nİki vakt arası sürermiş hayat, \nÜç günlük dünyada edilmez ısrar.\n\nDört gözle beklersin anlamak için, \nBeş duyu birleşse çözülmez esrar. \n\nAltı evre üzre olmuş kâinat, \nYedi gün sonunda verilmiş karar. \n\nSekiz kez doğruyu söylersen eğer, \nDokuz köy öteye edersin firar.\n\n23.11.2016-Side/Antalya"
  },
  {
    "id": "1751894327678",
    "title": "Hasret Kınası",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751894552279-hiw8qx.jpg",
    "excerpt": "Sözcükler sararır yiter manası, \nYollara yakılır hasret kınası. \nEtrafı sarınca dert fırtınası, \nSığındığım göğsün aman yeridir. ",
    "content": "\"Sənin qəmzələrin sənə təsəlli, \nMənim ürəyimə güman yeridir!\" (*) \nGözümden od çıkar yandığım belli, \nGönül ki bitmeyen duman yeridir.\n\nSözcükler sararır yiter manası, \nYollara yakılır hasret kınası. \nEtrafı sarınca dert fırtınası, \nSığındığım göğsün aman yeridir. \n\nEfendiye meftun bir köle gibi, \nSeni bildim varlığımın sahibi. \nHemen yanıbaşın, dizinin dibi, \nGeçmesi istenmez zaman yeridir. \n\nYakaladı beni aşkın oltası, \nSevince son buldu aklın sultası. \nSanki bakışların cellat baltası, \nKirpiğin ecelin yaman yeridir. \n\nÜstüme çökünce bütün kainat, \nÖğrendim sevmekte yokmuş ihtiyat. \nSevdan ki ruhuma tek ab-ı hayat, \nÖlümsüzlük için iman yeridir.\n\n(*) İlk iki mısra Məryəm Aliyeva Aliyeva Hanımefendi'ye aittir...\n\n13.08.2020 - Malatya"
  },
  {
    "id": "1751894770473",
    "title": "Asırlık Saniye",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751895001510-h454eu.jpg",
    "excerpt": "Kalbi, beyni tatilde; şeytan verir sufleyi,\n“İkra” der durur amma hiç açmamış rahleyi.\nKılavuzu nefs’ olmuş, yitirince kıbleyi,\nİmamını kaybetmiş mezhepten ne beklersin?",
    "content": "Isırıldım diyerek feryat etme ey garip!\nFıtratı gereğidir akrepten ne beklersin?\nYaşam denen telaşta ruhun oldu muharip,\nSonucu gördün işte sebepten ne beklersin?\n\nŞu insan dedikleri çözülmemiş girift sır,\nAnlayış bekliyorsan; saniyen, sürer asır.\nOnun güldüğü her şey senin kalbinde nasır,\nÖlçüsü etle kemik, celepten ne beklersin?\n\nBaş bozuk, kervan bozuk, menzil bilmez kafile,\nBir kez dinlemeyene bin söylesen nafile.\nHavanda su dövmektir, öğüt vermek gafile,\nGün boyu hoş laf etsen merkepten ne beklersin?\n\nKargadan umuluyor bülbül gibi şakımak,\nÖrümceklere kaldı atlas libas dokumak.\nCehalet geçer akçe, beyhudedir okumak,\nMuallimi cahilse mektepten ne beklersin?\n\nKalbi, beyni tatilde; şeytan verir sufleyi,\n“İkra” der durur amma hiç açmamış rahleyi.\nKılavuzu nefs’ olmuş, yitirince kıbleyi,\nİmamını kaybetmiş mezhepten ne beklersin?\n\n06.12.2016-Malatya\n"
  },
  {
    "id": "1751895030725",
    "title": "Elde Var Sıfır",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751895398551-o5rbyf.jpg",
    "excerpt": "Gayri ar damarım atlastır bana,\nBundan sonra kanım libastır bana.\nNesimi dedemden mirastır bana,\nYüzüldü vücudum, deri yok artık.",
    "content": "Aşka inancımı yitirdim şimdi,\nKalbimde sevdanın yeri yok artık.\nSeni yüreğimde bitirdim şimdi,\nSeninle var olan biri yok artık.\n\nNe yüzün güneşim ne alnın ayım,\nNe kirpiklerin ok ne kaşın yayım.\nViran olup gitti gönül sarayım,\nEnkazında kalan diri yok artık.\n\nSevdikçe hep mutlu olurum sandım,\nÖvgü bekliyorken her gün kınandım.\nNe desen kayıtsız şartsız inandım,\nAnladım sözünün eri yok artık.\n\nFarkı yoktur yokuşun da düzün de,\nGönül adlı tekne yüzer hüzünde.\nYeni bir aşk için ömrün güzünde,\nYazık ki gözümün feri yok artık.\n\nGayri ar damarım atlastır bana,\nBundan sonra kanım libastır bana.\nNesimi dedemden mirastır bana,\nYüzüldü vücudum, deri yok artık.\n\nBaşıboş dolaşır sıkılmaz canı,\nKurnazlık doludur tilkinin kanı.\nSanma ki bu yürek kürkçü dükkânı,\nGittin ya, şunu bil; geri yok artık.\n\n10.05.2021 - Malatya"
  },
  {
    "id": "1751895506829",
    "title": "Yıldız Çobanı",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751896041883-r5y1vg.jpg",
    "excerpt": "Seni sevmek dedim mi ötesi yoktur daha,\nİspattır seni sevmek kulluğunu Allah'a. \nSeni sevmek teninden bütün kokunu derip\nKollarında beraber uyanmaktır sabaha.",
    "content": "Seni sevmek gıdadır; hem ekmektir hem hava,\nPeşinden ömür boyu gidilecek bir dava. \nSeni sevmek tazıyı ellere ödünç verip\nSilahı kuşanmadan öyle çıkmaktır ava.\n\nSeni sevmek pamuklu şeker ile doymaktır, \nSonunda ölüm olsa sevdana baş koymaktır. \nSeni sevmek sevmeyi bilmeyenleri yerip\nYüreğinin içini kirpiğinle oymaktır. \n\nSeni sevmek diz boyu sularda boğulmaktır,\nKendini arıyorken başkasını bulmaktır. \nSeni sevmek kurusun diye gönlünü serip\nYıllarca beklemekten kokuşmaktır, ulmaktır.\n\nSeni sevmek hayattan mutluluğu ütmektir, \nZemheri ortasında donuyorken tütmektir. \nSeni sevmek akşamdan şafak vaktine erip\nGökyüzüne çıkarak yıldızları gütmektir.\n\nSeni sevmek sevdaya doğru giden trene\nBinip de ondan sonra basmamaktır frene.\nSeni sevmek bir yayı sonuna kadar gerip\nÖlümü öldürmektir aldırmadan sirene. \n\nSeni sevmek dedim mi ötesi yoktur daha,\nİspattır seni sevmek kulluğunu Allah'a. \nSeni sevmek teninden bütün kokunu derip\nKollarında beraber uyanmaktır sabaha.\n\n03.08.2022 - Mucur/Kırşehir"
  },
  {
    "id": "1751896133637",
    "title": "Güle Çiy Düşünce",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751896466902-5ns0pg.jpg",
    "excerpt": "Yüreğinde bulmuşum özgürlük kafesimi, \nİsmail'in olayım gelsin kurban kesimi. \nGün gelip kollarında vermezsem nefesimi, \nAdına ölüm denen acı hatem utanır. ",
    "content": "Sesin; yağmur umudu, bendeki kıraçların, \nYüzün asıldığında dilde sitem utanır.\nDeniz gibi usulca dalgalanır saçların, \nTellerini okşayan ılık meltem utanır. \n\nKüstüğünü söylemez kollarını bağlarsın, \nBakışınla içimde bir sel olup çağlarsın. \nŞafakta gonca güle çiy düşürür ağlarsın, \nSüzülürken yaşları gözde matem utanır.\n\nElbet acı sözlerin yüreğimi boğuyor, \nYine de zannetme ki gönül aşktan soğuyor. \nGülünce yanağında gökkuşağı doğuyor, \nDalında bin bir renkli krizantem utanır. \n\nSevdanın bedelini canım ile ödesem,\nYine de sesim çıkmaz, Hakk'a ederim kasem. \n\"Bu bendeki aşkını destan eyledim\" desem, \nKalemim boyun büker ve bercestem utanır. \n\nYüreğinde bulmuşum özgürlük kafesimi, \nİsmail'in olayım gelsin kurban kesimi. \nGün gelip kollarında vermezsem nefesimi, \nAdına ölüm denen acı hatem utanır. \n\n16.07.2020 - Malatya"
  },
  {
    "id": "1751896571629",
    "title": "Küflü Bir Fırçayla Hayata Dokunuşlar",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751896823168-mhvasc.jpg",
    "excerpt": "Güneşte kalmış gibi soluyor resimlerim,\nKalemler düzeltmiyor, fırça tonlandırmıyor.\nUmutlarım yeşermez, kuraktır mevsimlerim,\nYaşadığım kıtlığı yağmur sonlandırmıyor.",
    "content": "Gözlerim göz göz oldu, sözlerimin tadı yok,\nZihnim; kafatasımın içinde çırpılıyor.\nBedene esir olmuş, canımın muradı yok,\nSaniye tarafından hayatım kırpılıyor.\n\nDerdim sevincim tuhaf, hepsi başka biçimde,\nDarbe yemiş yüreğim, beynime dikleniyor.\nCiğerlerim yorulmuş nefes durmaz içimde,\nUykusuz gecelerde düşüm didikleniyor.\n\nGüneşte kalmış gibi soluyor resimlerim,\nKalemler düzeltmiyor, fırça tonlandırmıyor.\nUmutlarım yeşermez, kuraktır mevsimlerim,\nYaşadığım kıtlığı yağmur sonlandırmıyor.\n\nHayal gücüm soğudu, rüyalarımsa ayaz,\nKutupların ömrünü yaşıyor fikirlerim.\nSarıp sarmaladığım sözcükler siyah-beyaz,\nDilimin suyu bitti çatlıyor zikirlerim.\n\nBaşkasıyla işim yok, aklımla bütün zorum,\nDüşünmeyi düşü/r/n/düm, dimağım küf bağlıyor.\nHer içimi çekişte yanıyor soluk borum,\nGözkapağım gülerken kirpiklerim ağlıyor.\n\nNe kadar uğraşsam da ruhum dikiş tutmadı,\nToparladım dedikçe ortasından söküldü.\nVefasızlık ağlattı, ihanet uyutmadı,\nAnladım ki gözyaşım hep boşuna döküldü.\n\n15.01.2015-Malatya"
  },
  {
    "id": "1751896961557",
    "title": "Kıyama Duran Taşlar",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751897199224-djgoou.jpg",
    "excerpt": "Saçlarım diken olur erir içerde yağım, \nDikkatim firar eder yitip gider odağım. \nZemine sabitlenir adım atmaz ayağım, \nDamarda kan yavaşlar içimden sen geçince.",
    "content": "Adeta deprem uğrar yüreğimdeki dağa,\nİnce bir sızı başlar içimden sen geçince.\nSarsılır tüm bedenim ta tepeden tırnağa, \nHüküm sürer telaşlar içimden sen geçince.\n\nGözüme gece iner gönül akla danışmaz, \nDilim aniden susar tek kelime konuşmaz. \nKalbim başına buyruk, pazarlığa yanaşmaz,\nBaşlar bütün savaşlar içimden sen geçince.\n\nSaçlarım diken olur erir içerde yağım, \nDikkatim firar eder yitip gider odağım. \nZemine sabitlenir adım atmaz ayağım, \nDamarda kan yavaşlar içimden sen geçince.\n\nHüzün ordularınca boğazıma çökülür, \nHasret kaması ile ciğerlerim sökülür. \nKirpiğimin ucundan kırkikindi dökülür, \nBirden boşalır yaşlar içimden sen geçince.\n\nAnlamını yitirir hayattaki ereğim, \nİsmin söylendiğinde sızlar burun direğim.\nMezarımı kapatır sırtımdaki küreğim, \nKıyama durur taşlar içimden sen geçince.\n\n26.08.2018-Malatya"
  },
  {
    "id": "1751898017701",
    "title": "Hasret İstasyonu",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751898460749-v2uddm.jpg",
    "excerpt": "Acı ama gerçek bu; ne yazık sevda bitti,\nYalnızlığa esirim fani ömrün sonunda.\nVuslat için yol alan o son tren de gitti,\nBir başıma kalmışım hasret istasyonunda.",
    "content": "Belki dönüp yeniden aşka yelken açardım,\nDaha hayatta iken kabrim kazılmasaydı.\nGönlüm söz dinlemedi, karşısında naçardım,\nSen dolu bu şiirler keşke yazılmasaydı.\n\nAcı ama gerçek bu; ne yazık sevda bitti,\nYalnızlığa esirim fani ömrün sonunda.\nVuslat için yol alan o son tren de gitti,\nBir başıma kalmışım hasret istasyonunda.\n\nEllerin ellerimden daim uzak kalacak,\nYokluğun yakar beni şimdi her zemheride.\nSöyle yüreğindeki yerimi kim alacak?\nBenden kalan anılar dururken içeride?\n\nKimin için kokacak saçların tarayınca?\nKim düşüp kaybolacak yanaktaki gamzende?\nYa da ağlamak için bir omuz arayınca,\nNağmesiyle teselli edecek mi sazende?\n\nBilirim bundan sonra fayda etmez dediğim,\nHüküm verildi bir kez kesinleşti kararın.\nAşkının bedelini canımla ödediğim,\nBu hayat tezgâhında hiç olmasın zararın.\n\nBelki...\n\nUnutmuş olsan bile bıraktığın o yeri,\nSana yol gösterecek damla damla gözyaşım.\nBir gün gelir de hani dönmek istersen geri,\nBen olmasam da seni karşılar mezar taşım.\n\n24.11.2021 - Malatya\n"
  },
  {
    "id": "1751898510385",
    "title": "Kağıdın Avucu",
    "date": "07.07.2025",
    "category": "Aşk",
    "image": "",
    "excerpt": "Yaz, yaz, yaz ve yırtıp at! Nereye kadar söyle!\nEllerime kızmayı artık istemiyorum.\nYeter kalem-kâğıdın çektiği eza böyle!\nAğlayarak sızmayı artık istemiyorum.",
    "content": "Yaz, yaz, yaz ve yırtıp at! Nereye kadar söyle!\nEllerime kızmayı artık istemiyorum.\nYeter kalem-kâğıdın çektiği eza böyle!\nAğlayarak sızmayı artık istemiyorum.\n\nSabah akşam susmadan anlatsam biteviye,\nSanki sıfır oluyor elimdeki bakiye.\nBinlerce sayfa yazsam yine yetmiyor diye,\nMoralimi bozmayı artık istemiyorum. \n\nHep böyle yaşanır mı kadere sitem ile?\nNasıl geçer bir ömür her anı matem ile?\nYaprak kıpırdatmayan en hafif meltem ile\nSavrularak tozmayı artık istemiyorum. \n\nMürekkepsiz başlayıp şairlik orucuna,\nKelimeyi boşalttım kâğıdın avucuna.\nYürekten döküleni kalemimin ucuna,\nŞiir diye yazmayı artık istemiyorum.\n\nGözyaşımı doldurdum sözcük matarasına,\nHeceyi merhem ettim bağrımın yarasına.\nKendimi gömmek için her satır arasına,\nBirer mezar kazmayı artık istemiyorum.\n\n25.07.2017-Malatya"
  },
  {
    "id": "1751898965801",
    "title": "Varlığın Yokluğu",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751899164817-js463z.jpg",
    "excerpt": "Vuslatın treni ettikçe tehir,\nİçimin çölünden geçmiyor nehir.\nCan evim; kalesi yıkık bir şehir,\nOmzumda kanadı kırık kuşlar var.",
    "content": "Tenimde gurbetin kurduğu tuzak,\nBeynimin içinde girift işler var.\nGece vakti benden dursa da uzak,\nUyanıp gördüğüm nice düşler var.\n\nYeis deryasında ruhum bin pare,\nYazık ki kayboldu gözümde hare.\nHasretin ağında kaldım biçare,\nAlnımda sürekli çatık kaşlar var.\n\nYalnızlık duvarı kaleden kaim,\nSürur yasak bana yüreğim saim.\nHüzün yağmurları yağar her daim,\nGönlüme dökülen sessiz yaşlar var.\n\nSaatten kaldırıp ‘kala’, ‘geçe’yi,\nÖrtmüşüm ömrüme kara peçeyi.\nVe her an salarak suya keçeyi,\nÜstüne atılan ağır taşlar var.\n\nVuslatın treni ettikçe tehir,\nİçimin çölünden geçmiyor nehir.\nCan evim; kalesi yıkık bir şehir,\nOmzumda kanadı kırık kuşlar var.\n\n18.03.2017-Malatya"
  },
  {
    "id": "1751899336240",
    "title": "Bakiye",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751899629150-2pcilp.jpg",
    "excerpt": "Yelkenim suya indi bitti artık savaşım,\nSaçlarımı ağartmak içinmiş tüm telaşım.\nNeyim var neyim yoksa anlatsın mezar taşım,\nTürkümü söyleyecek dilsiz bir ozan kaldı.",
    "content": "Ana rahminden çıkıp mezara dek yürüdüm,\nYaşadım mı öldüm mü, muallakta zan kaldı.\nDaha tomurcuk iken açamadan çürüdüm,\nYaz-baharı tükettim, mevsim-i hazan kaldı.\n\nSürünerek başladım, ardından emekledim,\nKaybettiğim her şeyi kazancıma ekledim.\nTütmeyen bir ocakta yıllar yılı bekledim,\nYazık ki kucağımda kalaysız kazan kaldı.\n\nUfkum aydınlanmadı, umudum karartıya,\nSevincim mağlup oldu hüznümdeki artıya.\nYaşamı kursağında taşıyan bir martıya,\nDenizden daha yakın Kaf ile Fizan kaldı.\n\nBir mevta namzediyim çırpınsam da nafile,\nFakat anlatamadım içimdeki gafile.\nÖmür adlı yolculuk, biterken salâ ile\nGeride kulağıma okunan ezan kaldı.\n\nYelkenim suya indi bitti artık savaşım,\nSaçlarımı ağartmak içinmiş tüm telaşım.\nNeyim var neyim yoksa anlatsın mezar taşım,\nTürkümü söyleyecek dilsiz bir ozan kaldı.\n\n24.03.2017-Malatya"
  },
  {
    "id": "1751908507762",
    "title": "Aşk Göçüğü",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751908792784-2kf9mg.jpg",
    "excerpt": "Solumdaki hep ağrıyan yanımla,\nSeni sevdim; şerefimle, şanımla. \nBu dünyadan, düşman olup canımla,\nGöçtüm desem inanmazsın sevdiğim. ",
    "content": "Gözlerini yüreğime yar diye\nSeçtim desem inanmazsın sevdiğim. \nHayatımdan, sensiz olmak ar diye\nGeçtim desem inanmazsın sevdiğim. \n\nİncitmeden özlem denen tülümü, \nYanıp yanıp suya döktüm külümü.\nAşk uğruna en nadide gülümü, \nBiçtim desem inanmazsın sevdiğim. \n\nÜzerinde yük taşıyan çiğildim, \nZannetme ki başkasına eğildim. \nYokluğunda varlık bile değildim, \nHiçtim desem inanmazsın sevdiğim. \n\nSitem koyup çıkınıma, cebime,\nKan yükledim gözümdeki debime. \nDost eyleyip baldıranı lebime, \nİçtim desem inanmazsın sevdiğim. \n\nSolumdaki hep ağrıyan yanımla,\nSeni sevdim; şerefimle, şanımla. \nBu dünyadan, düşman olup canımla,\nGöçtüm desem inanmazsın sevdiğim. \n\n24.08.2018-Malatya"
  },
  {
    "id": "1751908895810",
    "title": "Gönül Sokusu",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751910240607-hmsm07.png",
    "excerpt": "Yan yanayken bir ömür ne kadar kısa ise,\nOndan ayrı kalınca asır olur salise.\nHerkeste aynı durmaz elbette her elbise,\nAşk; kimine ibadet, kimine iş görünür.",
    "content": "Hasret alev alarak içine od düşürse,\nMahşer meydanı bile gözüne boş görünür.\nBedeni kavruldukça teninde can üşürse,\nGüneş doğmadan batar, gündüzü loş görünür.\n\nOnu mutlu zanneden en başından yanılır,\nBazen zorla ettiği tebessüme kanılır.\nDamla damla düşerken ağladığı sanılır,\nİçine dökülen kan gözünde yaş görünür.\n\nSevda tokmağı döver gönlünün sokusunu,\nGörmese bile tanır teninin dokusunu.\nYakup misali alır uzaktan kokusunu,\nÂşıkların gerçeği ellere düş görünür.\n\nYürek gerçek anlamda sevdiğinde birini,\nGözü görmez yüzünün; pasağını, kirini.\nUmursamaz dünyanın takdir ve tekdirini,\nÂlemin en çirkini sevene hoş görünür.\n\nYan yanayken bir ömür ne kadar kısa ise,\nOndan ayrı kalınca asır olur salise.\nHerkeste aynı durmaz elbette her elbise,\nAşk; kimine ibadet, kimine iş görünür.\n\n05.03.2022 - Malatya"
  },
  {
    "id": "1751910854154",
    "title": "Şapırdak",
    "date": "07.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751910884588-0jmzk4.jpg",
    "excerpt": "Gerisini sormadan şunu sorsam örneğin:\nBir kere dik durdun mu söyle bugüne değin. \nPantolonun altından belli olur eteğin, \nAdamlığa yeter mi sakal ile saç dostum?",
    "content": "Menfaatin var ise gerisini hiç sorma, \nHep kucaktan kucağa kanatlanıp uç dostum. \nBaşa gelen çekilir sakın kafanı yorma, \nEşeği adam sandık bizde bütün suç dostum.\n\nSen ki büyük üstatsın herkes sana eleman, \nÇıkarın olsun yeter, mühim değildir zaman. \nYatacak yer ararsın üstündedir pijaman, \nBize sabah oluyor, sende saat kaç dostum?\n\nEşine az rastlanır senin gibi deyyusun, \nKırk tilki barındırır çekirdek kadar usun. \nKimse laf söyleyemez, lekesizdir namusun \nFakat beynin fahişe, senden doğan piç dostum.\n\nYanlışsın dese bile işitme akrabanı, \nHatta yeri gelince tanıma öz babanı. \nDil şapırdat, eli ov, boşa verme çabanı, \nSenin için fark etmez ağız ile kıç dostum.\n\nArı sana bal yaptı, örümcek kazak ördü, \nSenin iyiliğini bilmeyenler nankördü.\nHele birazcık düşün kim senden hayır gördü?\nBir yaralı parmağa işedin mi hiç dostum?\n\nGerisini sormadan şunu sorsam örneğin:\nBir kere dik durdun mu söyle bugüne değin. \nPantolonun altından belli olur eteğin, \nAdamlığa yeter mi sakal ile saç dostum?\n\n20.10.2015-Malatya"
  },
  {
    "id": "1751910969626",
    "title": "Faili Meşhur",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751911266235-6saz43.jpg",
    "excerpt": "Karşılık bulamazsa işe yaramaz diye, \nTeraziye vurarak aşkı iğfal ettiler. \nGönlü tezgâha koyup; nefis denen vadiye, \nEt pazarı kurarak aşkı iğfal ettiler.",
    "content": "Karşılık bulamazsa işe yaramaz diye, \nTeraziye vurarak aşkı iğfal ettiler. \nGönlü tezgâha koyup; nefis denen vadiye, \nEt pazarı kurarak aşkı iğfal ettiler.\n\nİki öpücük ile tümden bozuldu özü, \nTeferruata döndü yârin sürmeli gözü. \nAğızda sakız oldu “aşkım, sevgilim” sözü, \nSevmeyi hor görerek aşkı iğfal ettiler.\n\nO ki en tatlı acı, en zevkli badireydi, \nMerkezi yürek olan kocaman daireydi. \nİnsan eli değmemiş tertemiz bakireydi, \nYatağına girerek aşkı iğfal ettiler.\n\nMana; manasız şimdi, öne çıktı cisimler, \nDilimize oturur her gün başka isimler. \nSararıp soldu artık geçmişteki resimler, \nAteşlere vererek aşkı iğfal ettiler.\n\nLeyla dünya çirkini, Mecnun çöle gideli, \nBu işin aslı yoktur, Kerem’in adı deli. \nAkıldan azdır Ferhat, dağı deldi deleli, \nŞirin’e kir sürerek aşkı iğfal ettiler.\n\nMüptelası olmuşuz eğlencenin, sefanın, \nAnlamını sözlükte bulamayız cefanın. \nElestü’de verilen; sözün, ahde vefanın \nDefterini dürerek aşkı iğfal ettiler.\n\n01.09.2016-Malatya"
  },
  {
    "id": "1751911376061",
    "title": "Beklenti",
    "date": "07.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751911773953-rkr08q.jpg",
    "excerpt": "Zalime karşı gelmek; inancımın gereği,\nSonuç aldığım çabam methiye beklemesin.\nYanlışa dikkat çekmek yazmamın tek ereği,\nCümle hısım-akrabam methiye beklemesin.",
    "content": "Zalime karşı gelmek; inancımın gereği,\nSonuç aldığım çabam methiye beklemesin.\nYanlışa dikkat çekmek yazmamın tek ereği,\nCümle hısım-akrabam methiye beklemesin.\n\nCaymam Kâl-û Belâ’da yaptığımız bağıttan,\nMazlumlara üzülür, gam alırım ağıttan.\nSözcüklerden ekini biçsem bile kâğıttan,\nHarman savuran yabam methiye beklemesin.\n\nDokuz köyden kovulup düşsem dipsiz vadiye,\nYine de doğruları söylerim biteviye.\nMeramımı açıkça dile getirdi diye\nSazımda inleyen bam methiye beklemesin.\n\nYüreğime dert girer aldığım her soluktan,\nİçimdeki kan akar kalem denen oluktan.\nZemheri ortasında farkım kalmaz yoluktan,\nSırtımda duran abam methiye beklemesin.\n\nOlur-olmaz şeylerle kurulmasın alaka,\nDeli desinler amma demesinler yalaka.\nGerçeği haykırınca beklese de falaka,\nEvdeki yaşlı babam methiye beklemesin.\n\n31.03.2017-Malatya"
  },
  {
    "id": "1751913698989",
    "title": "Her Yer Bela: Kerbela",
    "date": "07.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751913747046-1915jr.jpg",
    "excerpt": "\"Kerbela\" der, 'su'sarım...",
    "content": "\"Kerbela\" der, 'su'sarım...\n\nZulme rıza göstermek bu dünya için değmez,\nKerbelâ’nın çilesi, asrın trajedisi.\nHaydar-ı Kerrar nesli zalime boyun eğmez,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nSaltanat sevdasına el verdi Muaviye,\nMervan halkı çağırdı, biat edilsin diye.\nZulme karşı dik duruş dedesinden hediye,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nKûfe halkı yazınca yüzden fazla mektubu.\nSessizce yola çıktı, bozulmadan üslubu.\nÜç-beş Allah dostundan başka yoktu mensubu,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nAsla minnet etmedi, ne var ise dünyada,\nYüzüyordu gönüller kızgın kumlu deryada.\nOl Resul’ü görmüştü bir gün önce rüyada,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nMuharremin ikisi, Kerbela’ya vardılar,\nBiatçi fedailer etrafını sardılar.\nDaha gülü açmamış yemyeşil bahardılar,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nYola düşen Ehl-i Beyt, yetmiş-seksen kişiydi,\nBunca zulme göz yummak bilmem kimin işiydi.\nBir damla su vermemek zulmün dirilişiydi,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nGece secdeler vakti dualar ile geçti,\nSabahın sunacağı dönülmeyen süreçti.\nŞeytan rehber olarak Ömer Bin Sad’ı seçti,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nYetmiş iki can gitti, canı alan da Allah,\nKaderde ne var ise başa gelir eyvallah.\nKucakta şehit oldu küçük oğlu Abdullah,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nAcımadan kestiler o mübarek başını,\nİçimize döktüler gözümüzün yaşını.\nBugün de sürdürüyor zulümle savaşını,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\nAli’nin gözbebeği, peygamberin torunu,\nDüşürdü içimize Yezid onun korunu.\nOn Muharrem gününde başlar nifak sorunu,\nHüseyin ki cennette gençlerin efendisi,\nHüseyin ki mübarek, şehidin ta kendisi!\n\n22.01.2017-Malatya",
    "dedication": "Hz. Hüseyin ve Kerbela Şehitlerine..."
  },
  {
    "id": "1751914487325",
    "title": "Yansımalar",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751914868559-i198el.jpg",
    "excerpt": "Ateşin hükmü bitmiş, barut ile karıldı,\nYaprak, koptuğu dala, yeni baştan sarıldı.\nGüneş, ay dirseğiyle, habersiz uyarıldı,\nYolculuğa çıkıyor, yaşanmayan yarına.",
    "content": "1.\nAteşin hükmü bitmiş, barut ile karıldı,\nYaprak, koptuğu dala, yeni baştan sarıldı.\nGüneş, ay dirseğiyle, habersiz uyarıldı,\nYolculuğa çıkıyor, yaşanmayan yarına.\n\n2.\nŞimşek kırbaç vurdukça, kürek çeker bulutlar, \nKirpikler nemlenirken ıslanır tüm umutlar.\nİkiye dilimlenir tek bedenken vücutlar,\nBiri yoluna gider, diğeri mezarına.\n\n3.\nArpacıkla göz tamam, gönül gelmiyor geze,\nDikenden darbe yiyen bülbül olmuş geveze.\nİnfazını bekleyen aşk mahkûm paranteze,\nDarağacı kurulmuş yemyeşil baharına.\n\n4.\nİmgeler, duygularla oynar iken körebe,\nKelimeler babasız, kalemler ise ebe.\nYüreğinde mısra var, şair; şiire gebe,\nSancı hücum ediyor en ücra damarına.\n\n26.12.2011/Malatya"
  },
  {
    "id": "1751914941697",
    "title": "Ölüsü Kaybolan Mezar",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751915324963-qi64jk.jpg",
    "excerpt": "Haksızlık görünce olmadı rızam,\nİhanet bilmedim, çoktu arızam.\nBaldıran nar verdi, gitti hafızam,\nÖlüsü kaybolan mezar gibiyim.",
    "content": "Zehir yuva yapmış, his yalağında,\nYaşamaktan yana bizar gibiyim.\nEsamim okunmaz dost kulağında,\nKevgire dönüşen bir zar gibiyim.\n\nPeşinden gitmedim enaniyetin,\nHaddi yoktur ödediğim diyetin.\nAlıcısı olmaz iyi niyetin,\nBoşuna kurulan pazar gibiyim.\n\nİdamlığım, cellâdıma âşığım,\nYolum düz olsa da hep dolaşığım.\nGündüz ortasında söner ışığım,\nKör gözden süzülen nazar gibiyim.\n\nToprak ise ahiretin kapısı,\nSuçlu-suçsuz belli olur hepisi.\nSanki ağaç, vücudumun yapısı,\nÖmrünü öğüten hızar gibiyim.\n\nYenilmez şahsiyet güya tek bendim,\nYazık ki sadece gölgemi yendim.\nKendimin sözünü dinlemem kendim,\nEtkisi olmayan azar gibiyim.\n\nDünyaya gelişte sevmekti gaye,\nAsla beklemedim dostluktan paye.\nKalem-kâğıdımdır bana sermaye,\nİdam fermanımı yazar gibiyim.\n\nHaksızlık görünce olmadı rızam,\nİhanet bilmedim, çoktu arızam.\nBaldıran nar verdi, gitti hafızam,\nÖlüsü kaybolan mezar gibiyim.\n\nYazın gölge yoktu, kışınsa sıcak,\nDikenle doluydu açılan kucak.\nYaşarken boynuma bastılar, ancak;\nMezarın içinde uzar gibiyim.\n\n21.01.2012-Malatya"
  },
  {
    "id": "1751915365063",
    "title": "Tura",
    "date": "07.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751915539667-rko3vv.jpg",
    "excerpt": "Güzelliğe gündüz, şerre gece ol,\nBilgisi uzunca, kibri cüce ol.\nSır sakla ey gönül, daim yüce ol,\nAyetler Hira’ya, Tur’a geliyor.",
    "content": "Katreyim, ummana sığmıyor parçam,\nBir buse tadınca dağıldı sırçam.\nHüzün çizer oldu daima fırçam,\nDertler katar katar tura geliyor.\n\nBağrım taşa döndü, saçlarım aya,\nMahkûm edilmişim mağlup olmaya.\nDoğarken yenilmiş, ütülmüşüm ya;\nBen yazı dedikçe tura geliyor.\n\nAbdal oldum dost hırkası giyerim,\nKadanaya kuskun tutmaz eyerim.\nHerkes halay çeker, ben darbe yerim,\nDüğünde şansıma tura geliyor.\n\nGüzelliğe gündüz, şerre gece ol,\nBilgisi uzunca, kibri cüce ol.\nSır sakla ey gönül, daim yüce ol,\nAyetler Hira’ya, Tur’a geliyor.\n\n12.02.2012-Malatya"
  },
  {
    "id": "1751920566052",
    "title": "Kardan Sayfalar",
    "date": "07.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751920973481-f37vlg.jpeg",
    "excerpt": "Kardan sayfalar yapıp\nTuvale dönen yüreğime çiziyorum yüzünü.",
    "content": "Kardan sayfalar yapıp\nTuvale dönen yüreğime çiziyorum yüzünü.\nMürekkep dağıtmaya gelme sevdiğim.\nYanaklarımı dilimlerken kirpiklerin\nBoğum boğum hasret batar gözlerime.\nKalemim kırılır hilal kaşlarında.\nNe vakit ıslansa elmacık kemiklerim,\nHer damlanın ardından\nMazgal arasına düşer içim.\nSellere kapılmamıza izin verme sevdiğim.\nYa değdir yüreğimi yüreğine\nYa da al yüreğini yüreğimden.\n\nYaprak dökümünü yaşarken özlemlerim,\nYürüyorum solan umutlarımın üstünde. \nGözlerinde ısıtıp gönlümü\nAy ışığında kurutuyorum hayallerimi.\nHasretinle oyuluyor umudumun ortası,\nBaşıboş bir tekne misali\nHer dalgada savruluyorum kıyıdan kıyıya.\nKüreklerimde yüklü binlerce acı,\nTellal bile bulamaz kaybettiğim amacı.\n\nZemherinin ardından ayaza köle\nBaş eğmiş, boyun bükmüş dallarım.\nBir bıçkın rüzgâr dilimler dilimi,\nKelimeler firar eder dudaklarımdan.\nYenik düştüğüm yıkılmışlıklar\nGül koyup geçerken pencereme,\nKapım kapalıdır güne.\nDert düşmeden içime,\nDüşmüşüm dertlerin içine.\n\nGittiğim her yere\nGözlerini götürdüm gözlerimle.\nSen gibi bakmak istediğimde\nBuğulanır gözyaşım.\nSensiz olacağını sezdiğim\nAtinin küfünden ilaçlar yapıp\nSürüyorum kimsenin bilmediği yarama.\nDüşlerim yine ipe gerilmiş,\nUmutlarım serap…\nHayalin her düştüğünde düşlerime;\nSoğukta kalmış gibi irkilerek,\nKafatasımdan yaptığım\nBir kemik tarakla tarıyorum düşüncelerimi.\n\nNe zaman seni düşünsem,\nKelimelerin kanı bulaşır kaleme…\nMısra arası hüzünlerde,\nHece hece gizlediğimsin.\nSatırbaşındaki büyük harf gibi\nBir noktanın ardından olmasın gelişin.\nİmgelere gömülüşüme geç kalma sevdiğim…\nSana boyunları bükülmüş,\nYetim mısralı şiirler yazıyorum.\nVe her satır arasına\nKendime bir mezar kazıyorum.\n\nBenden gittim, sana geliyorum,\nİnanmadın ya;\nBak işte ölüyorum.\n\n21.05.2012/Malatya\n"
  },
  {
    "id": "1751923978708",
    "title": "Ca/m/n Kırığı",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751924227230-sxd54f.jpg",
    "excerpt": "İncirin tanesinde şu âlemi saklarım,\nSen sığmazsın bir yere, sendedir yasaklarım.\nÇağırdığın o vakit kırılsa ayaklarım,\nBu bedeni yolunda sürümezsem namerdim.",
    "content": "Bürudet ayazında tülden mintan giyerek,\nZemheride sıcaktan çürümezsem namerdim.\nYağmurlarda saçların ıslanmasın diyerek,\nSevdamla gökyüzünü bürümezsem namerdim.\n\nDünyanın kanunu bu; baharlara iyi bak,\nDikenle yarış eder; açılan lale, zambak.\nPerme perişan halde, ayak yalın, baş tombak,\nCam kırığı üstünde yürümezsem namerdim.\n\nSevgiler ölmez gülüm, ancak insanlar fani,\nSevdaları dillerde, Ferhat’la Mecnun hani?\nBana dönüşün için bırakmam hiçbir mani,\nDağları denizlere, kürümezsem namerdim.\n\nİncirin tanesinde şu âlemi saklarım,\nSen sığmazsın bir yere, sendedir yasaklarım.\nÇağırdığın o vakit kırılsa ayaklarım,\nBu bedeni yolunda sürümezsem namerdim.\n\n19.02.2012/Malatya"
  },
  {
    "id": "1751928269029",
    "title": "Ahirim Bugünden Zahir",
    "date": "08.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751928481614-if9sev.jpg",
    "excerpt": "Zevkine varamadım, mutluluğun, rahatın,\nMekânı oldu dilim, “Eyvah” ile “Heyhat”ın.\nKırık dökük kalbimle yaşadığım hayatın,\nDaha bugünden bile sonu zahir oluyor.",
    "content": "Gönül teline düşen yanık bir ezgi imiş,\nSöylediğim nağmenin tadı zehir oluyor.\nDoğum-ölüm arası kısacık çizgi imiş,\nMilat bildiğim nokta, birden ahir oluyor.\n\nHüzne takılır gözüm ne tarafa baksam da,\nAydınlanmıyor gecem, gökyüzünü yaksam da.\nUmut dolu yürekle kalkıp yola çıksam da,\nUmutsuzluk önüme azgın nehir oluyor.\n\nHalis insan ararken, bulamadım merceği,\nKârla zarar karıştı, kayıp ettim ölçeği.\nFırtınada yiterken yaşantımın gerçeği,\nÇölde serap misali, büyü, sihir oluyor.\n\nAyakta kalmak için sıralanmış maddeler,\nİncelttikçe koparır geçeceğim haddeler.\nSanki boşalmış gibi görünürken caddeler,\nİçimdeki yalnızlık, koca şehir oluyor.\n\nAklına getirmedi, para, pulu ve ünü,\nŞu zavallı gönlümün hiç olmadı düğünü.\nSabaha dek yatmayıp yeni başlayan günü,\nBeklediğim her vakit, şafak tehir oluyor.\n\nZevkine varamadım, mutluluğun, rahatın,\nMekânı oldu dilim, “Eyvah” ile “Heyhat”ın.\nKırık dökük kalbimle yaşadığım hayatın,\nDaha bugünden bile sonu zahir oluyor.\n\n18.09.2009 - Malatya"
  },
  {
    "id": "1751985682852",
    "title": "Gülizar – Aşka Kurulmuş Saat",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751985728071-vk5uqg.jpg",
    "excerpt": "Gönüldeki saatler kurulmuş ise aşka,\nSevda yeline karşı uçulmaz ki Gülizar.\nO ise derde deva çare yok ise başka,\nGüzel-çirkin diyerek seçilmez ki Gülizar.",
    "content": "Gönüldeki saatler kurulmuş ise aşka,\nSevda yeline karşı uçulmaz ki Gülizar.\nO ise derde deva çare yok ise başka,\nGüzel-çirkin diyerek seçilmez ki Gülizar.\n\nYürektedir sevdalar tırnak ile et gibi,\nYaşandıkça çoğalır gizli bereket gibi.\nAğır ağır içersin doyumsuz şerbet gibi,\nHepsi bir tek yudumda içilmez ki Gülizar.\n\nÖnce kuru dal gibi cayır cayır yakarak,\nSonra bin bir edayı, cilve, nazı takarak.\nİndirip de kaşını sitem ile bakarak,\nKalp un-ufak edilip saçılmaz ki Gülizar.\n\nCanana bir can olmak hep dilenen dilektir,\nKara sevda denilen yürekteki bebektir.\nSevdayı bilenlerin derde devası tektir,\nKalp kapısı herkese açılmaz ki Gülizar.\n\nHiç gelmez ki aklına ana, baba ve bacı,\nYârdir gönlün sultanı odur başının tacı.\nKimi zaman zevk verir yaşattığı her acı,\nSevdanın oyunundan kaçılmaz ki Gülizar.\n\nİstersin ki o olsun her dakika yanında,\nDolaşsın milim milim damarında, kanında.\nEhemmiyeti kalmaz varlığın da canın da,\nHa deyince sevdadan geçilmez ki Gülizar.\n\nEn güzel meşakkattir kalp ondan yorulur mu? \nSevdanın büyüklüğü sevene sorulur mu? \nEn değerli ziynettir mizana vurulur mu? \nGerçek sevdaya paha biçilmez ki Gülizar.\n\n28.05.2006 - Tatvan"
  },
  {
    "id": "1751985774707",
    "title": "Gülizar - Düşlerim Rüyada Kaldı",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751985813325-jsfjol.jpg",
    "excerpt": "Hasretle çeşmimden damlalar akıp,\nGarip yüreğime doldu Gülizar.\nGeleceksin diye yoluna bakıp,\nGözler de gönül de daldı Gülizar.",
    "content": "Hasretle çeşmimden damlalar akıp\nGarip yüreğime doldu Gülizar.\nGeleceksin diye yoluna bakıp\nGözler de gönül de daldı Gülizar.\n\nSenden ayrılmakmış ölümden zoru,\n“Hayat nedir?” dersen, cevapsız soru.\nBaşkasının olsun mavisi, moru,\nAşkın rengi her dem “Al”dı Gülizar.\n\nGündüz bile görüp hayra yorduğum,\nManasını eşe, dosta sorduğum.\nBin bir türlü emek ile kurduğum,\nDüşlerim rüyada kaldı Gülizar.\n\nBoynu bükük koyup gittin gideli,\nEsiyor başımda hep kavak yeli.\nBu aşkın uğruna olmuşum deli,\nSevdan aklı baştan aldı Gülizar.\n\nSayende Mecnun’a çıktı bak adım,\nBen geldikçe kaçtın, sen adım adım.\nKoca bir hayatı sana adadım,\nÖmrüm gonca iken soldu Gülizar.\n\nNe olurdu bir gün bana gelseydin? \nYalan olsa bile bir kez gülseydin.\nŞu büyük gerçeği keşke bilseydin; \nElinden zehirler “Bal”dı Gülizar.\n\n09.06.2006 - Tatvan"
  },
  {
    "id": "1751985834635",
    "title": "Gülizar - Gönül Kırık Bir Saz",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751985903433-ephard.jpg",
    "excerpt": "Ben idim sevda ile esip, coşup çağlayan.\nGülüşünle mevsimler, bahar, yazdı Gülizar.\nGiderken bıraktığın, senin için ağlayan,\nIşığın senden alan, bir çift gözdü Gülizar.",
    "content": "Ben idim sevda ile esip coşup çağlayan.\nGülüşünle mevsimler bahar, yazdı Gülizar.\nGiderken bıraktığın senin için ağlayan,\nIşığı senden alan bir çift gözdü Gülizar.\n\nSen ve sevdan bir yanda, koca dünya bir yanda,\nSen dolaştın her zaman bu damarda, bu kanda.\nSenden ayrıldığımı anladığım o anda,\nGönlüm elimde kalan kırık sazdı Gülizar.\n\nGörünmez bir el tuttu peşinden gidemedim.\nSeninle olamadım sensiz de edemedim.\nYaşadığım sevdayı sana bile demedim,\nBenim için bu sevda büyük gizdi Gülizar.\n\nMuhtaç olduğum zaman başucumda bitseydin.\nSevdiğini söyleyip ondan sonra gitseydin.\nYeter ki bir kerecik uzaktan el etseydin,\nDağlar bile gönlüme ova, düzdü Gülizar.\n\nEllere sitem etme bırak Gülizar bırak! \nBir gün benim olmadın her zaman kaldın ırak.\nÖlüm dediğin nedir? Ondan da zordu firak,\n“Hoşça kal!” zehir gibi, acı sözdü Gülizar.\n\n13.06.2006 - Tatvan"
  },
  {
    "id": "1751986254774",
    "title": "Gülizar - Uğruna Can Verdim",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751986287155-cgak13.jpg",
    "excerpt": "Bir bir kuruyorken tuttuğum dallar,\nHazanı yaşadı yeşiller, allar.\nUnuttum sanmıştım geçerken yıllar,\nDilim yine seni andı Gülizar.",
    "content": "Bir bir kuruyorken tuttuğum dallar,\nHazanı yaşadı yeşiller, allar.\nUnuttum sanmıştım geçerken yıllar,\nDilim yine seni andı Gülizar.\n\nYâda malum olur, sezilir diye,\nKatlime fermanlar yazılır diye.\nDemedim büyüsü bozulur diye,\nSevdan içerimde yandı Gülizar.\n\nVazgeçmişken gönül; evvel, ahirden,\nYanınca üşüdüm, titredim birden.\nSanki bu dünyaya döndüm kabirden,\nAşkın damarımda kandı Gülizar.\n\nNe yapsam da hep sen oldun işimde,\nHayalin gölgemdi, gezdi peşimde.\nMadalya misali durdu döşümde,\nBenim için sevgin şandı Gülizar.\n\nSensiz bulamadı mutluluk yolu,\nSenelerce açık bekledi kolu.\nBütün hücreleri sevdanla dolu,\nYüreğim kocaman handı Gülizar.\n\nHer saat gözümde duruyordun ya! \nSözlerle sineme vuruyordun ya! \nNasıl sevdiğimi soruyordun ya; \nUğruna verdiğim candı Gülizar.\n\n07.07.2009 - Malatya"
  },
  {
    "id": "1751986300545",
    "title": "Gülizar - Ömrümün Miadı",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751986358581-gu4j1p.jpg",
    "excerpt": "Senelerdir gizlice bahçeme çiçek diktim,\nKuruyan umudumun tek muradı Gülizar.\nBelki çok erken doğdum, belki de çok geciktim,\nPula değmez ömrümün, bir miadı Gülizar.",
    "content": "Senelerdir gizlice bahçeme çiçek diktim,\nKuruyan umudumun tek muradı Gülizar.\nBelki çok erken doğdum, belki de çok geciktim,\nPula değmez ömrümün, bir miadı Gülizar.\n\nOnu bilmeyenlerce yasak meyve sanılan,\nDamarımdaki kanda her saniye anılan.\nÇektirdiği eziyet keyifle yaşanılan,\nUykusuz sabahımın serin bâdı Gülizar.\n\nŞüphesiz ki ölümdür, canın tene vedası,\nDiş sıkan yüreğimin duyulmuyor nidası.\nAklımın dayanağı, ruhumun tek gıdası,\nKilitlenen ağzımın eşsiz tadı Gülizar.\n\nBenzin dökülse bile vuslat mumu sönüyor,\nYalnızlık ateşinde gözlerim göyünüyor.\nAka aka adeta okyanusa dönüyor,\nGözyaşımda açılan gülün adı Gülizar.\n\nCebim boş olsa bile kim demiş ki fakirim?\nDilimde bin bir dua, Yaratan’a şakirim.\nŞükrüme şükür katıp gece gündüz zakirim,\nÂlemin sahibinin kutsal yâdı Gülizar.\n\n03.07.2012-Malatya"
  },
  {
    "id": "1751986417261",
    "title": "Gülizar - Gassallar Çenemi Bağlamadan",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751986452328-yk3upt.jpg",
    "excerpt": "Zaman gelip yapışmıyor ibreme,\nAn’ı iple çekiyorum Gülizar.\nDayanırken en şiddetli depreme,\nBakışınla çöküyorum Gülizar.",
    "content": "Zaman gelip yapışmıyor ibreme,\nAn’ı iple çekiyorum Gülizar.\nDayanırken en şiddetli depreme,\nBakışınla çöküyorum Gülizar.\n\nMeyletmedim yasak aşkın tadına,\nÖmür boyu destan yazdım adına.\nÇöle düşen yağmur gibi yâdına,\nYağmak için akıyorum Gülizar.\n\nHiç bitmedi, tükenmedi telaşım,\nYokluğunla sürüp gitti savaşım.\nİçerime dökülüyor gözyaşım,\nKoca ömrü yakıyorum Gülizar.\n\nDavet etmek çok mu gitti ağrına?\nGel dedin de gelmedim mi çağrına?\nGece gündüz hayatımın bağrına,\nHasretini çakıyorum Gülizar.\n\nCerihalar yüreğime biniyor,\nGözlerimden cerahatler iniyor.\nGünden güne üzerime siniyor,\nYine ölüm kokuyorum Gülizar.\n\nBu sevdaya temel sayıp sinemi, \nÜzerine inşa ettim hanemi. \nVe gassallar bağlamadan çenemi, \nMezarıma bakıyorum Gülizar.\n\n20.03.2015-Malatya"
  },
  {
    "id": "1751986501587",
    "title": "Gülizar - Yasaklı Elma",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751986537220-8qpyl0.jpg",
    "excerpt": "Beden çok şey kaybetti eski ataklığından,\nHüküm giydi bu gönül aşka yataklığından.\nÇırpındıkça battığım hiçlik bataklığından,\nYüreğimi kurtaran çekiciydin Gülizar.",
    "content": "Beden çok şey kaybetti eski ataklığından,\nHüküm giydi bu gönül aşka yataklığından.\nÇırpındıkça battığım hiçlik bataklığından,\nYüreğimi kurtaran çekiciydin Gülizar.\n\nSaçların sarmaşıktı ayağıma takılan,\nSensizlik ateşinde umudumdu yakılan.\nAldığım her nefeste içerime çakılan,\nBir sevda çivisinin çekiciydin Gülizar.\n\nDünya üç günlük derler, hicran doldum üçünde,\nBakiyesi tükenen ömür vuslat göçünde.\nHayalini kurduğum irem bağı içinde,\nYasaklı elma gibi çekiciydin Gülizar.\n\n10.07.2016-Doğanşehir"
  },
  {
    "id": "1751986589699",
    "title": "Gülizar - Göz Hapsi Mahkûmu",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751986657517-j578vl.jpg",
    "excerpt": "Sevinç azığın olsun kaşın yere inmesin, \nSıkıntılar üstünden öte kaçsın Gülizar. \nKederin kokuları yanağına sinmesin, \nZemheride yüzünde güller açsın Gülizar.",
    "content": "Sevinç azığın olsun kaşın yere inmesin, \nSıkıntılar üstünden öte kaçsın Gülizar. \nKederin kokuları yanağına sinmesin, \nZemheride yüzünde güller açsın Gülizar.\n\nİstemem o gözlerin hüzün ile bakınsın, \nYüce Yaratan seni kazalardan sakınsın. \nUzaklarda olsan da yüreğime yakınsın, \nVarlığın yaşantıma huzur saçsın Gülizar.\n\nHayattan umut kesmiş öz canıma eceldim,\nFani dünya tahtında isminle müsecceldim.\nYer altında cevherdim, senin ile yüceldim,\nAdeta başımdaki altın taçsın Gülizar.\n\nSen ki deniz kıyısı, sen ki ıslanmış kumsun,\nSen ki müebbet sevdam, göz hapsimde mahkûmsun.\nSen ki bütün sevincim, yaşama umudumsun,\nŞu fani ömrümdeki tek amaçsın Gülizar.\n\nYukardan bakıp durma n’olur birazcık eğil.\nSenden yana b/akıyor içerimdeki meyil.\nKendimi bulmam için yalnız hayatta değil,\nMezarımdayken bile ihtiyaçsın Gülizar.\n\n19.07.2016-Malatya"
  },
  {
    "id": "1751986697426",
    "title": "Gülizar - Yel Değmemiş Kavak",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751986752631-y52ttz.jpg",
    "excerpt": "Nedendir ki sağa sola sorarsın? \nDert görmemiş revak var mı Gülizar? \nNe gördün de, hangi düşü yorarsın? \nAçılmamış duvak var mı Gülizar? ",
    "content": "Nedendir ki sağa sola sorarsın? \nDert görmemiş revak var mı Gülizar? \nNe gördün de, hangi düşü yorarsın? \nAçılmamış duvak var mı Gülizar? \n\nAşk acısı cümle gamın üstünde, \nDamla ağlar kırık camın üstünde.\nKış ayında toprak damın üstünde\nİnlemeyen yuvak var mı Gülizar? \n\nNe çiğdem ne güle benzer meyvesi, \nÇöl kumuna meftun olur nüvesi. \nHep böyledir bağlanmanın cilvesi, \nEzilmeyen misvak var mı Gülizar? \n\nKirpiği ok hilal kaşın altında, \nGöz kurumuş, gamze yaşın altında. \nTane inler dönen taşın altında, \nBoş derede savak var mı Gülizar? \n\nYar gönlünü yâr içine bir bakın, \nNerden çıktı bu aşk deme ha sakın! \nAnlamsızdır, beyhudedir merakın, \nYel değmemiş kavak var mı Gülizar? \n\n25.10.2016-Malatya"
  },
  {
    "id": "1751986824499",
    "title": "Gülizar - Meşk Badesi",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751986860241-zy2xas.jpg",
    "excerpt": "Zemheride nice güller soldurdum,\nYeşil kalmak sana hastı Gülizar.\nTeraziye tüm âlemi doldurdum,\nAşk kefesi ağır bastı Gülizar.",
    "content": "Zemheride nice güller soldurdum,\nYeşil kalmak sana hastı Gülizar.\nTeraziye tüm âlemi doldurdum,\nAşk kefesi ağır bastı Gülizar.\n\nBitsin artık başkasına çunduğun, (*)\nYetmedi mi gözyaşımla yunduğun?\nMeşk badesi deyip bana sunduğun,\nZehir dolu altın tastı Gülizar.\n\nEsiriyim başımdaki belamın,\nCevabı yok verdiğim bir selamın.\nDilindeki sitem yüklü kelamın,\nBana imiş bütün kastı Gülizar.\n\nSevdan oldu yüreğime mücavir,\nArtık ruhum bedenimde muhacir.\nGözlerime çöreklenen misafir\nUmut değil kara yastı Gülizar.\n\nBoşaldıkça ömür denen makara,\nGörünüyor mezar adlı mağara.\nEn sonunda eleğimi duvara,\nSensiz geçen yıllar astı Gülizar.\n\n(*) Çunmak: İmrenmek, yerinmek\n\n22.02.2017-Malatya"
  },
  {
    "id": "1751987627679",
    "title": "Gülizar - Aşka İman",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751987660943-l72iun.jpg",
    "excerpt": "Ölümden almışım hayat belgemi,\nYaşanmamış zaman sendin Gülizar.\nGönlüm fırtınada kalmış son gemi,\nSığındığı liman sendin Gülizar.",
    "content": "Ölümden almışım hayat belgemi,\nYaşanmamış zaman sendin Gülizar.\nGönlüm fırtınada kalmış son gemi,\nSığındığı liman sendin Gülizar.\n\nGözümde oluşan bentleri yıkan,\nYağlı bir kurşunu beynime sıkan.\nİçimi kavuran ateşten çıkan,\nGörülmeyen duman sendin Gülizar.\n\nPervane olmasam dayanamazdım,\nGaflet uykusundan uyanamazdım.\nSeni tanımasam inanamazdım,\nAşka olan iman sendin Gülizar.\n\nSöylenmez sırdasın zihnimde saklım,\nRuhuma günahım dile yasaklım. \nSensiz düşünceyi almıyor aklım,\nSevdadaki güman sendin Gülizar.\n\nGarip yüreğimde halis niyettin,\nDünyamı başıma yıkmaya yettin.\nSonunda mezarı nur nimet ettin,\nEcelden de yaman sendin Gülizar.\n\n02.09.2017-Erkenek"
  },
  {
    "id": "1751987746529",
    "title": "Gülizar - Yüreğin Seyir Defteri",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751987774706-vv4cd9.jpg",
    "excerpt": "Yaktım eski gemiyi değiştirdim rotamı, \nYeni seyir defteri açıyorum Gülizar. \nPişmanlıkla doldurup gönül denen potamı, \nBağlandığım rıhtımdan kaçıyorum Gülizar. ",
    "content": "Yaktım eski gemiyi değiştirdim rotamı, \nYeni seyir defteri açıyorum Gülizar. \nPişmanlıkla doldurup gönül denen potamı, \nBağlandığım rıhtımdan kaçıyorum Gülizar. \n\nParçalayıp eskinin çürüyen hurdasını, \nUmut ile sıvadım yeninin bordasını.\nAmbarına yükledim ömrümün ferdasını, \nEtrafıma tebessüm saçıyorum Gülizar.\n\nGözyaşımla silerek ruhumdaki kerteyi,\nNeşeye mekân ettim bilcümle güverteyi.\nMutlulukla bezeyip kalbimdeki porteyi,\nNağmesiyle kendimden geçiyorum Gülizar.\n\nYüreği dertle değil, aşkla pişirmek için,\nBir sevgili peşine yine düşürmek için.\nSevdanın rüzgârıyla tekrar şişirmek için,\nYelkenleri yeniden biçiyorum Gülizar.\n\nHer nefeste atarak içimdeki dumanı,\nÇekmeliyim çıpayı, şimdi vira zamanı.\nBulmak için sonunda sığınacak limanı,\nDalgalı denizlerden göçüyorum Gülizar.\n\n18.09.2018-Malatya"
  },
  {
    "id": "1751987823241",
    "title": "Gülizar - Örümcek Ağındaki Kelebek",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751987854724-tgomd0.jpg",
    "excerpt": "Her şeyi göze alıp olsam da yola revan, \nMenzil temmuzda karla örtülüyor Gülizar. \nÜmidim; vücudunu yağlamış bir pehlivan, \nTutacakken elimden kurtuluyor Gülizar. ",
    "content": "Her şeyi göze alıp olsam da yola revan, \nMenzil temmuzda karla örtülüyor Gülizar. \nÜmidim; vücudunu yağlamış bir pehlivan, \nTutacakken elimden kurtuluyor Gülizar. \n\nHenüz yola çıkmadan yitirdim yoldaşımı, \nTanımaz oldum artık; dostumu, sırdaşımı. \nArada bir kaldırmak istedikçe başımı, \nBurnum daima yere sürtülüyor Gülizar.\n\nHasret çoktan kurulmuş vuslatın otağına,\nİğde dikeni dolmuş gönlümün yatağına. \nKelebek gibi düştüm örümceğin ağına, \nBedenim gölgem ile tartılıyor Gülizar.\n\nDünyada herkes tam da sanki bir ben yarıyım, \nÂlem benim içimde âlemden dışarıyım. \nBalını eller için biriktiren arıyım, \nPeteğime çomaklar dürtülüyor Gülizar. \n\nKoruğuna hasretim üzüm şurada dursun, \nİlkbaharım sarardı güzüm şurada dursun. \nHer bakışta gördüğüm yüzüm şurada dursun, \nAynada ruhum bile yırtılıyor Gülizar.\n\n26.04.2022 - Malatya "
  },
  {
    "id": "1751987906600",
    "title": "Gülizar - Aşkın Piri",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751987940535-k2jpil.jpg",
    "excerpt": "Hasan veya Hüseyin olsa da gerçek dedem,\nSoy ağacı kaybolmuş Seyyit benim Gülizar.\nKonu sevdaysa eğer anında biter vadem,\nGassalın elindeki meyyit benim Gülizar.",
    "content": "Hasan veya Hüseyin olsa da gerçek dedem,\nSoy ağacı kaybolmuş Seyyit benim Gülizar.\nKonu sevdaysa eğer anında biter vadem,\nGassalın elindeki meyyit benim Gülizar.\n\n/... /... /\n\nSormana gerek yoktur aslımı, kimliğimi,\nKırılan tüm kalplere şahit benim Gülizar.\nHasret kanımı emer kavurur iliğimi,\nGözden göze yapılan ahit benim Gülizar.\n\nSitem dolu bakışla olsa da delik deşik,\nSonu olmayan aşka gönlümü ettim beşik.\n\"Piştin artık, git!\" dedi, yüz sürdüğüm o eşik,\nAşk pirinden el almış zahit benim Gülizar.\n\nGurbet çağırır durur sılada kalamazsın,\nTen giderken can kalır yanına alamazsın.\nÂlemde benzerimi arasan bulamazsın,\nAcısından zevk duyan vahit benim Gülizar.\n\nSuskunlukla tükettim sözün tüm etabını,\nBulamadı yüreğim gerçek muhatabını.\nDamla damla yazdım ya sevmenin kitabını,\nKanı hiç kurumayan şehit benim Gülizar.\n\nİçi yanarken dışı kar ile bürünse de\nDerdini yada demez ömrünce sürünse de\nHayalet gibi gezer yaşıyor görünse de\nÖlmeden ölenlere lahit benim Gülizar.\n\n10.05.2022 - Malatya"
  },
  {
    "id": "1751988253698",
    "title": "Mezata Düşen Gözyaşı",
    "date": "08.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751989557333-xf8ov9.jpg",
    "excerpt": "Kuruldu pazaryeri, ne ararsan bulunur,\nPazarcıların bile lideri var, başı var.\nFileler boş kalırsa nasıl mutlu olunur?\nSanmam ki gariplerin ekmeği var, aşı var,\nAğlamak isteyene, satılık gözyaşı var.",
    "content": "Kuruldu pazaryeri, ne ararsan bulunur,\nPazarcıların bile lideri var, başı var.\nFileler boş kalırsa nasıl mutlu olunur?\nSanmam ki gariplerin ekmeği var, aşı var,\nAğlamak isteyene, satılık gözyaşı var.\n\nAlmak isteyen alır düşmem asla peşine,\nPazarlık payı da var bakmam üçü beşine.\nGelmese de ağlamak kimisinin işine,\nDuyarlı insanların gözlerinde yaşı var,\nAğlamak isteyene satılık gözyaşı var.\n\nVicdanlara kar yağmış yürekler kaskatı buz,\nDaha gelmeden bitmiş yarından umudumuz.\nPahalıdır demeyin bir bardak sudan ucuz,\nHer insanın başını vuracağı taşı var,\nAğlamak isteyene satılık gözyaşı var.\n\nFakire kuru minder zengine post serilir,\nBiri boynunu büker diğeriyse gerilir.\nParası olmayana beleş bile verilir,\nUtanmayı bilenin göz üstünde kaşı var,\nAğlamak isteyene, satılık gözyaşı var.\n\nKâmil insan odur ki; yanar içli bir sese,\nBinlerce şükür eder aldığı her nefese.\nYalnız kendine değil dünyadaki herkese,\nYüzü yıkamak için ağlama savaşı var,\nAğlamak isteyene satılık gözyaşı var.\n\n14.08.2007/Gölbaşı"
  },
  {
    "id": "1751990039009",
    "title": "Ölmeye Takatim Yok",
    "date": "08.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751990321982-12v20o.jpg",
    "excerpt": "Yüzüm neden gülmez, bilen biliyor,\nDünyaya gelmeden kırdılar beni.\nDertler bıçak, dilim dilim diliyor,\nHenüz gonca iken derdiler beni.",
    "content": "Yüzüm neden gülmez, bilen biliyor,\nDünyaya gelmeden kırdılar beni.\nDertler bıçak, dilim dilim diliyor,\nHenüz gonca iken derdiler beni.\n\nYoktu benden gayri çileyi çeken,\nGözümde yaş oldu, yürekte diken.\nKendimde kendimi bulamaz iken,\nGidip yad ellerden sordular beni.\n\nAcılar birer gem oldu azıya,\nKarşı koyamadım kara yazıya.\nTavşanı kaçırdım döndüm tazıya,\nBir hayal peşinde yordular beni.\n\nSevdiğimden başka derdim olmadı,\nBu tatlı canımı verdim olmadı.\nSinemi önüne gerdim olmadı,\nHal bilmez yoluna serdiler beni.\n\nHep böyle yaşandı kısa hayatım,\nSevmekle başladı bütün afatım.\nÖlmek için bile yoktu takatim,\nÖlmeden kefene dürdüler beni.\n\nİşte dostlar budur başıma gelen,\nBir yâr bulamadım kıymetim bilen.\nSiz hiç gördünüz mü yaşarken ölen?\nŞair olduğum gün vurdular beni.\n\n29.12.2006 - Gölbaşı"
  },
  {
    "id": "1751991052700",
    "title": "Suçlu Ayağa Kalk",
    "date": "08.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751991777342-yv082n.jpg",
    "excerpt": "Ağzında sigara elinde baston,\nAdını sorarlar sen de insansın.\nYazlığın gölgedir yatağın beton,\nKiloya vururlar sen de insansın.",
    "content": "Ağzında sigara elinde baston,\nAdını sorarlar sen de insansın.\nYazlığın gölgedir yatağın beton,\nKiloya vururlar sen de insansın.\n\nYüzün soğuk olur gittiğin yerde,\nDışarıda kalır düşersin derde.\nBilemezsin yuva nerde, ev nerde?\nBoş yere yorarlar sen de insansın.\n\nToprağın kıraçtır suların akmaz,\nNe oğlun ne kızın kafaya takmaz.\nParan yoksa huzurevi de bakmaz,\nYerlerde sürürler sen de insansın.\n\nKimseyle değildir kendinle zorun,\nYaşarken ölmektir en büyük sorun.\n“Canım dedeciğim!” demezken torun,\nKar gibi kürürler, sen de insansın.\n\nİstersen dertleri ilmek ilmek ör,\nKulaklar sağırdır gözler ise kör.\nHele kuru ekmek istemeye gör,\nÜstüne yürürler sen de insansın.\n\nGözlerinden akar iken boncuklar,\nAlay eder er kılıklı kancıklar.\nKısa donla gezen dünkü çocuklar,\nNasihat verirler sen de insansın.\n\nAcı ve kederle doluyken için,\nEl âlem gülüyor, bilinmez niçin?\nDünyaya gelmekmiş yegâne suçun,\nKalemi kırarlar sen de insansın.\n\n18.08.2009/Malatya"
  },
  {
    "id": "1751992016998",
    "title": "Eşe Ana",
    "date": "08.07.2025",
    "category": "Şiir",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751992721449-f4reyp.jpg",
    "excerpt": "Giderken ardında neler bıraktın,\nBilmezsin kaç tane yüreği yaktın.\nGözlerimden gelip içime aktın,\nBazen yaşı sessiz dökermiş insan.",
    "content": "Giderken ardında neler bıraktın,\nBilmezsin kaç tane yüreği yaktın.\nGözlerimden gelip içime aktın,\nBazen yaşı sessiz dökermiş insan.\n\nKüçücük bedenin koca dağ imiş,\nBir kuru ekmeğin bize yağ imiş.\nSensizken gönüller kuru bağ imiş,\nFidanı boşuna dikermiş insan.\n\nYatalak bir halde çok acı çektin,\nEdep arayana güzel örnektin.\nTorunlarına her zaman gerektin,\nGiderken kederi ekermiş insan.\n\nYemin et deseler, ederim yemin,\nGözünden fer gitti Hacı Dede’min.\nSanki tersyüz olmuş tavanla zemin,\nDemek ki bir günde çökermiş insan.\n\nYıllarca yalvardın hep Yaratan’a,\nO güzel ahlakın mirastır bana.\nYokluğun yakıyor can Eşe Ana,\nBaşına geleni çekermiş insan.\n\n18.10.2009 - Malatya",
    "dedication": "Anneanne kelimesi onu anlatmaya yetmezdi…"
  },
  {
    "id": "1751993092719",
    "title": "Ömür Kumarı",
    "date": "08.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751993250421-2lh525.jpg",
    "excerpt": "Geceleri aya sinemi açıp,\nYıldızların saçlarında yatarım.\nKüfür girdabından uzağa kaçıp,\nHuşû limanına demir atarım.",
    "content": "Geceleri aya sinemi açıp,\nYıldızların saçlarında yatarım.\nKüfür girdabından uzağa kaçıp,\nHuşû limanına demir atarım.\n\nTenha sokaklarda kocaman hiçim,\nKaybolur ahengim, bozulur biçim.\nOnulmaz yarayla doluyken içim,\nRüya gören gözlerime çatarım.\n\nHayal kırığını gönlüme çaktım,\nCenazemi mezarcıya bıraktım.\nİğne deliğinden deryaya aktım,\nKırık sandal gibi dibe batarım.\n\nTufanda kalmışım gelmiyor Nuh’um,\nÇölde kayıp oldum gitti güruhum.\nKor gibi bedende donarken ruhum,\nYürek ateşine barut katarım.\n\nÖmür kumarının gelmiyor ası,\nHamam aynı amma değişti tası.\nTicaret işinin benim ustası,\nHayattan ye’s alır, umut satarım.\n\n28.10.2011/Malatya"
  },
  {
    "id": "1751993377298",
    "title": "Bihaber",
    "date": "08.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751993537847-oci7j6.jpg",
    "excerpt": "Gözlerimi dikerek noktanın köşesine,\nDüşünmeyi düşündüm, aklım yitti habersiz.\nDamla koymak istedim ömrümün şişesine,\nHayat nehrim kurudu, akıp gitti habersiz.",
    "content": "Gözlerimi dikerek noktanın köşesine,\nDüşünmeyi düşündüm, aklım yitti habersiz.\nDamla koymak istedim ömrümün şişesine,\nHayat nehrim kurudu, akıp gitti habersiz.\n\nŞafak vakti kayboldu gözlerimin halesi,\nNisanın ortasında düştü umut kalesi.\nSöndü zanneder iken yüreğimin şulesi,\nBuzların arasında taş eritti habersiz.\n\nEsir gibi sürgünden sürgünlere dolaştım,\nKurtulurum dedikçe çirkefine bulaştım.\nYüreğimde efkârın zirvesine ulaştım,\nSağır sultan sabrımı tam işitti habersiz.\n\nCevap veren bulunmaz dilekçeme, soruma,\nBin türlü sitem yerim, yine gitmez zoruma.\nHangi yürek, ne kadar dayanır bu duruma?\nElem yükü bedeni çok eskitti habersiz.\n\nAhvalim sığmaz olmuş şarkı, türkü, ağıta,\nBağırsam umursamaz, ölüsü de sağı da.\nDökmekten usanmadım yüreğimi kâğıda,\nKurudu mürekkebim kalem bitti habersiz. \n\n20.02.2012/Malatya"
  },
  {
    "id": "1751993623612",
    "title": "Ağzımın Tavanı",
    "date": "08.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751993780308-d2duim.jpg",
    "excerpt": "Ömrümce görmesem de vefayı övüyorum,\nİdam mahkûmu gibi adeta canlı na’şım.\nGönlümün havanında, sevgiyi dövüyorum,\nVurdukça canlanıyor, budur bütün uğraşım.",
    "content": "Ömrümce görmesem de vefayı övüyorum,\nİdam mahkûmu gibi adeta canlı na’şım.\nGönlümün havanında, sevgiyi dövüyorum,\nVurdukça canlanıyor, budur bütün uğraşım.\n\nNaçarlık zenginiyim, bilmem ki neden, niçin?\nHaddi hesabı yoktur bende bulunan hiçin.\nEğilince kuyuya, kendimi görmek için,\nDönüp bana geliyor sudan sekerek taşım.\n\nSevincime gem vurdum gider iken rahvana,\nSürgün hükmü verildi günahsız bir affana.\nUğrar diye ağlamam, dünya yeni tufana,\nOkyanusa sığmaz ki gözümden akan yaşım.\n\nDikişler çare olmaz, şimdi yırtık yamada,\nİlk yenilen piyonum, hayat denen damada.\nOku atan da benim, hedefteki elma da,\nAnlamsız bir biçimde sürüp gider savaşım.\n\nMeramım bilinir mi acıları bekletsem?\nElimde bir dilekçe bilmem kime iletsem?\nNe zaman ki birazcık gülmeye gayret etsem,\nAğzımın tavanına hemen değiyor başım.\n\n20.03.2012-Malatya"
  },
  {
    "id": "1751993914639",
    "title": "Yandıkça Üşüyorum",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751994072000-6xbbzb.jpg",
    "excerpt": "Canımdan bıkmışım yüreğim sayrı,\nYarından umudum kalmadı gayrı.\nSeneler boyunca o yârden ayrı,\nYaşamak denirse, yaşadım anne.",
    "content": "Canımdan bıkmışım yüreğim sayrı,\nYarından umudum kalmadı gayrı.\nSeneler boyunca o yârden ayrı,\nYaşamak denirse, yaşadım anne.\n\nAyrılık acısı, tunçtan bile sert,\nAltından kalkamaz benden başka fert.\nSessizce yapıştı, çaresiz bir dert,\nZavallı gönlümde taşıdım anne.\n\nGünden güne artar sıkıntım kat kat,\nŞu yalan dünyada görmedim rahat.\nBatan güneş gibi biterken hayat,\nÖmrümü yıllara döşedim anne.\n\nBir bilsen içimde neler var saklı,\nHep mahkûm edildim olsam da haklı.\nBulunmaz nimettir insanın aklı,\nNihayet onu da boşadım anne.\n\nAnnemsin, gel benim derdimle karıl,\nSeviyorum diye ne kız ne darıl.\nKucak aç oğluna, sımsıkı sarıl,\nİçimde yangın var, üşüdüm anne.\n\n25.07.2008 - Malatya"
  },
  {
    "id": "1751994265820",
    "title": "Öğrendim",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751994510353-b6q528.jpg",
    "excerpt": "Balığın sırtında, öküz boynunda,\nDünyayı döndüren aşk imiş meğer.\nHasretin ardından dostun koynunda,\nAcıyı söndüren aşk imiş meğer.",
    "content": "Balığın sırtında, öküz boynunda,\nDünyayı döndüren aşk imiş meğer.\nHasretin ardından dostun koynunda,\nAcıyı söndüren aşk imiş meğer.\n\nBir keman kaşlıyı, gözü elayı,\nSeverken buluyor insan belayı.\nAratıp Mecnun’a güzel Leyla’yı,\nÇöllerde sandıran aşk imiş meğer.\n\nHabersiz yaşarken Şirin rahatı,\nOna zindan etmiş güzel hayatı.\nElinde kazmayla Âşık Ferhat’ı,\nDağlara gönderen aşk imiş meğer.\n\nSimalar solarken kuru bağ gibi,\nBedende yürekler erir yağ gibi.\nLav ile doldurup yanardağ gibi,\nKerem’i yandıran aşk imiş meğer.\n\nBir kere sevdaya düşerse yolun,\nLafı mı edilir paranın pulun?\nEn ağır yükleri garip bir kulun,\nSırtına bindiren aşk imiş meğer.\n\nMaşuktan gayrının olmaz gereği,\nGörmeyince sızlar, burnun direği.\nSevgiye doymayan garip yüreği,\nSerapla kandıran aşk imiş meğer.\n\nÇekilen acılar bir son bulunca,\nYârin kokusuyla yürek dolunca,\nNihayet ayrılık vuslat olunca,\nYaşları dindiren aşk imiş meğer.\n\n11.09.2009 - Malatya"
  },
  {
    "id": "1751999050950",
    "title": "Mah/Sus-Mah/Pus",
    "date": "08.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751999564235-6wutp6.jpg",
    "excerpt": "Kendim ile baş başa kalıp sabahladığım,\nGecelere çiğ düştü, gündüzlerim pus oldu.",
    "content": "Kendim ile baş başa kalıp sabahladığım,\nGecelere çiğ düştü, gündüzlerim pus oldu.\n\nKaranlık vakitlerde rüya görmedim amma\nAydınlıkta gördüğüm daima kâbus oldu.\n\nÇöldeki bir gül gibi güzelliği görünce,\nTakılıp kaldım öyle, gözlerim mahpus oldu.\n\nDünyam tersine döndü düşünce sevdasına,\nGülerim zannetmiştim, netice makûs oldu.\n\nYüreğimi kavurup yaktı aşkın ateşi,\nOcağımdaki baykuş; ellere tavus oldu.\n\nUmut bağladığımdan darbe yedi umudum,\nHayal kırıklıklarım önüme fanus oldu.\n\nİstedim ki bir defa derdimi anlatayım,\nYârin tatlı dilinden ezcümle bir ‘Sus!’ oldu\n\nBir ‘Hoşça kal!’ demeden sırtını dönüp gitti,\nArkasından su dökmek, hep bana mahsus oldu.\n\nEğer; ‘Akıllandın mı?’ diye soran olursa,\nBu en büyük aldanış ve en büyük us oldu.\n\n20.04.2015-Malatya"
  },
  {
    "id": "1751999828215",
    "title": "Kaba-Dayı",
    "date": "08.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1751999994480-smnz1e.jpg",
    "excerpt": "Yalan-yanlış, eski-püskü ayırmaz,\nHer haltı yer, el-âleme duyurmaz.\nDostu yoktur, anasını kayırmaz,\nBabasını kimsecikler seçemez.",
    "content": "Aydınlıkta gölgesine toslarken,\nBardaktaki duru suyu içemez.\nDirilere dayılığı taslarken,\nMezarlıktan besmelesiz geçemez.\n\nMekânsızdır, kırar geçer kafesi,\nArkasından duyuluyor nefesi.\nBeyefendi sanal âlem efesi,\nHiçbir terzi ona mintan biçemez.\n\nSöylediği bütün sözler vezinsiz,\nSözcük o’ndan, sırasını dizin siz.\nSonbaharda beyzademden izinsiz,\nTurna bile habersizce göçemez.\n\nYalan-yanlış, eski-püskü ayırmaz,\nHer haltı yer, el-âleme duyurmaz.\nDostu yoktur, anasını kayırmaz,\nBabasını kimsecikler seçemez.\n\n17.09.2011/Malatya",
    "dedication": "Mesleğini sordum, “Şairim” dedi…"
  },
  {
    "id": "1752043438679",
    "title": "Kuşsuz Yuva",
    "date": "09.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752043508156-cs8k8h.jpg",
    "excerpt": "Yalanlarla avunan; divaneymiş, bönmüşüm.\nİnce ince düşünüp kırka yararken kılı,\nKalbim doğru olsa da dosta yanlış yönmüşüm.",
    "content": "Bıkmadan kavga ettim, kendimle yıllar yılı,\nYalanlarla avunan; divaneymiş, bönmüşüm.\nİnce ince düşünüp kırka yararken kılı,\nKalbim doğru olsa da dosta yanlış yönmüşüm.\n\nMazlumun ve zalimin ortak adıdır beşer,\nAyaklarım baş olur, başım önüme düşer.\nSoru/n/lar; kazma-kürek, her gün beynimi eşer,\nTebessümle kavrulmuş, intizarla sönmüşüm.\n\nKuyuda unutuldum beni Yusuf sandılar,\nİhsanım şer sayıldı, istihzayla andılar.\nYerlere vurup vurup tekrar suya bandılar,\nKasapların sevdiği çok sevilen (!) gönmüşüm.\n\nİnsanlıktan caymadım olmasa da kuruşum,\nEn fazla da kendime dokundu dik duruşum.\nDaha hazan gelmeden gö/n/lümden uçtu kuşum,\nBaharda terk edilen boş yuvaya dönmüşüm.\n\n07.03.2012-Malatya"
  },
  {
    "id": "1752043660911",
    "title": "Ödünç Yama",
    "date": "09.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752043838601-jxiqjf.jpg",
    "excerpt": "Sadakat eliyle dara çekilen,\nİşkence edilip dişi sökülen.\nİhanetle her tarafı dökülen,\nYüreğime ödünç yama ararım.",
    "content": "Sadakat eliyle dara çekilen,\nİşkence edilip dişi sökülen.\nİhanetle her tarafı dökülen,\nYüreğime ödünç yama ararım.\n\nKendine faydasız pirler çoğalmış,\nYüzde değil, içte kirler çoğalmış.\nİkiyüzlü bakarkörler çoğalmış,\nGerçeği görecek âmâ ararım.\n\nNehirler bulandı, çamur duruldu,\nSuçsuzlara mahkemeler kuruldu.\nKalbim dosttan gelen sözle vuruldu,\nYara otamaya kama ararım.\n\nUğrayan bulunmaz gönül çarşıma,\nDaima bulutlar dolar arşıma.\nSıkılan ruhumu alıp karşıma,\nKendimi ütmeye dama ararım.\n\nBakar ki insanlar tümden duygusuz,\nGece gündüz demez, kalır uykusuz.\nSeneler boyunca yaşar aç-susuz,\nBendeki çocuğa mama ararım.\n\n11.04.2012 - Malatya"
  },
  {
    "id": "1752043941784",
    "title": "Bini Bir, Bire Bin",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752044110336-pyeqxu.jpg",
    "excerpt": "Sevdiğinin gözlerine bakarak,\nKollarında ölen diri sayılır.\nMayi olup avucundan akarak,\nBuharlaşan ruhlar arî sayılır.",
    "content": "Sevdiğinin gözlerine bakarak,\nKollarında ölen diri sayılır.\nMayi olup avucundan akarak,\nBuharlaşan ruhlar arî sayılır.\n\nÂşığa yük olur eliyle kolu,\nZaten gerek duymaz, yüreği dolu.\nBir anda gitse de bin yıllık yolu,\nMenzilde yâr yoksa geri sayılır.\n\nHesabı tutulmaz aşkta çilenin,\nYüreklerde yeri olmaz hilenin.\nAşkın cefasını sefa bilenin,\nGönlü, gövdesinden iri sayılır.\n\nYâr sitem edince taş bile erir,\nTebessümü ile umut yeşerir.\nMecnun; Leyla için bin kez can verir,\nBiri sayılmazsa biri sayılır.\n\nSevene şifadır yârin nazarı,\nYadlara kapanır gönül pazarı.\nGerekirse kendi kazar mezarı,\nÖlümden ötesi beri sayılır.\n\n25.09.2013-Malatya"
  },
  {
    "id": "1752044359903",
    "title": "İşlenmemiş Günah",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752044623417-5j8bzq.jpg",
    "excerpt": "Gülüşün bilmece, sözün muamma,\nSeraba benzeyen felah gibisin.\nBakışın ömrüme son verir amma,\nSicili tertemiz silah gibisin.",
    "content": "Gülüşün bilmece, sözün muamma,\nSeraba benzeyen felah gibisin.\nBakışın ömrüme son verir amma,\nSicili tertemiz silah gibisin.\n\nHiç sonu gelmeyen bir sokaktasın,\nSen seni yâd elde aramaktasın.\nHatta benliğinden çok uzaktasın,\nÖzünden habersiz agâh gibisin.\n\nNeşe bekledikçe kasavet verdin,\nGönlümün üstüne dağı devirdin.\nDört yanımı ateş ile çevirdin,\nRahata çıkmayan cenah gibisin.\n\nSevda denen ilmi, cahiller bilmez,\nYâr uzak olsa da sevgi eksilmez.\nDerler ki; mert olan hasma eğilmez,\nDüşmana edilen tamah gibisin.\n\nİçindeki çocuk, soluk benizli,\nYutkunup duruyor, yanık genizli.\nYüzünde karanlık noktalar gizli,\nGüneşi geç doğan sabah gibisin.\n\nYüreğime karşı, olmadın lehte,\nSadakat nerede verdiğin ahde?\nSevdiğin yalanmış, aşkınsa sahte,\nEcir bulunmayan mubah gibisin.\n\nYaban dudaklarda aşkı tatsan da,\nBenden başkasına el uzatsan da.\nBoğazına kadar suça batsan da,\nHenüz işlenmemiş günah gibisin.\n\nÂşık; maşuk için n’etmez sevdiğim?\nCanını verse de yetmez sevdiğim.\nSon pişmanlık fayda etmez sevdiğim,\nBeyhude çekilen eyvah gibisin.\n\n08.10.2012-Malatya"
  },
  {
    "id": "1752048137000",
    "title": "Gözümde Yıldız Kaydı",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752050953988-nuhazq.jpg",
    "excerpt": "Kalleşçe kalmanı istemem senden,\nSana biraz saygı duyuyorken git.\nNefesim eksilmez bil ki ensenden,\nRuhumu tenimden soyuyorken git.",
    "content": "Kalleşçe kalmanı istemem senden,\nSana biraz saygı duyuyorken git.\nNefesim eksilmez bil ki ensenden,\nRuhumu tenimden soyuyorken git.\n\nBir ceylan peşinde dağdan düşmüşüm,\nDilsiz bülbül gibi boş ötüşmüşüm.\nKendi bedenimle harbe düşmüşüm,\nAzrail günümü sayıyorken git.\n\nMüebbet verdin ya sevda suçuna,\nDönüş yok, başladım aşk orucuna.\nUsulca basarak ayakucuna,\nUykumu bölmeden, uyuyorken git.\n\nSahte bir gülüşe gönül kansa da\nSesimi çıkarmam canım yansa da\nYüzüme bakanlar damla sansa da\nGözümden yıldızlar kayıyorken git.\n\nAyağın tenime ederse temas,\nSakın ha, çekinme üzerime bas.\nİstersen halı de, istersen paspas,\nBedeni yoluna yayıyorken git.\n\nBenimsin sanmıştım boşaymış meğer\nBu med-cezirlere verilmez değer.\n“Ne zaman gideyim?” diyorsan eğer, \nŞakağıma silah dayıyorken git.\n\nAşikâr etmeyip sevdamı gizle,\nYorulan ruhumla ruhunu sözle.\nTepeden tırnağa bembeyaz bezle,\nBaşımı toprağa koyuyorken git.\n\n17.07.2011 - Van"
  },
  {
    "id": "1752051270405",
    "title": "Aşk Ağusu",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752051449062-wxfs0y.jpg",
    "excerpt": "Gözümün içine nazar ederek,\nBakışınla zehirleme gönlümü.\nDamardan başlayıp kalbe giderek,\nAkışınla zehirleme gönlümü.",
    "content": "Gözümün içine nazar ederek,\nBakışınla zehirleme gönlümü.\nDamardan başlayıp kalbe giderek,\nAkışınla zehirleme gönlümü.\n\nYazısız kelamım, kalem önünde,\nYıldızlar sönüyor hâlem önünde.\nDumansız ateşim âlem önünde,\nYakışınla zehirleme gönlümü.\n\nBakılmaz teknede endama, boya,\nDalgalıysa deniz, girilir koya.\nNazı kumaş yapıp hasreti oya, \nNakışınla zehirleme gönlümü.\n\n“Eşi yok” sözünün sensin timsali,\nYüreğimdir yanardağın emsali.\nKar boran içinde şimşek misali,\nÇakışınla zehirleme gönlümü.\n\nFirariydim, habersizce basıldım,\nMansur gibi aşk tef’ine kasıldım.\nHüküm ile zülüfüne asıldım,\nTakışınla zehirleme gönlümü.\n\n15.08.2011/Malatya"
  },
  {
    "id": "1752052485302",
    "title": "Redif Banyosu",
    "date": "09.07.2025",
    "category": "Edebiyat",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752052692868-8p6t50.jpg",
    "excerpt": "Şiir adına her haltın,\nEn çoğunu yiyen bizde.\nTenekeyi sanıp altın,\nAvlulara siyen bizde.",
    "content": "Şiir adına her haltın,\nEn çoğunu yiyen bizde.\nTenekeyi sanıp altın,\nAvlulara siyen bizde.\n\nNe sevda var ne iştiyak,\nNe ahenk var ne de ayak.\nTamam ise hece, uyak,\nOnu şiir sayan bizde.\n\nNokta, virgül, ünlem, tire,\nÖlçü-mölçü hak getire.\nİhtiyacı yok takdire,\nHer sözcükte kayan bizde.\n\nKaybedince seciyeyi,\nDüşürüyor seviyeyi.\nMısralarda kafiyeyi,\nRedif ile yuyan bizde.\n\n\"Ozanım!\" der, vuruş bilmez,\nDöviz harcar kuruş bilmez.\nHep kıvırır duruş bilmez,\nEr görünen bayan bizde.\n\nManası yok, duygusu yok,\nHiç estetik kaygısı yok.\nOkuyana saygısı yok,\nBen şairim diyen bizde.\n\nKulak sağır, yoktur nazar,\nDolaşıyor çarşı pazar.\nIsmarlama şiir yazar,\nBöyle şöhret yayan bizde.\n\nHazinesi; yüz kelime,\nHer dörtlüğü lime lime.\nDers veriyor muallime(!)\nÜstad postu giyen bizde.\n\nSöylemeye gerek yoktur,\nBunlardan her yerde çoktur.\nŞair değil aslı b.ktur,\nBundan gurur duyan bizde.\n\n07.05.2022 - Malatya\n"
  },
  {
    "id": "1752052869248",
    "title": "Foya",
    "date": "09.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752053005792-jfgj47.jpg",
    "excerpt": "Saça sürdük dostum beyaz boyayı,\nKırkına varmadan ihtiyar olduk,\nDoğru zannederken gördük foyayı,\nGeç uyansak bile bahtiyar olduk.",
    "content": "Saça sürdük dostum beyaz boyayı,\nKırkına varmadan ihtiyar olduk,\nDoğru zannederken gördük foyayı,\nGeç uyansak bile bahtiyar olduk.\n\nBurunlar sızlamaz, direk kalmadı,\nYaşamaya dair erek kalmadı.\nDost varken düşmana gerek kalmadı,\nArtık yad aşina, biz ağyar olduk.\n\nUçtu dalımızdan aşkın bülbülü,\nSükut-u hayalden aldık ödülü.\nYaraladı bizi maşukun gülü,\nDertler ülkesine şehriyar olduk.\n\nYoluna yüzümüz sürsek de aşkın,\nO yolda savrulan toz bile şaşkın.\nŞimdi gözyaşımız sel gibi taşkın,\nAfete uğramış boş diyar olduk.\n\nKısrak öldürüldü, çaldılar tayı,\nYine kendimizde bulduk hatayı.\nYükseğe kaldırdık belki çıtayı,\nBu yüzden sonunda bir tayyar olduk.\n\nKibar görünüp şık giysek de bazı,\nHaramdan çok idi helalin azı.\nNefse uymak bilip büyük marazı,\nCümle yüzsüzlere hep ayar olduk.\n\nKulak verip içten gelen komuta,\nGönlümüzü soktuk, çatal hamuta.\n“Fakirin ekmeği” derler “Umut”a,\nHayalle serapla hoş doyar olduk.\n\nGıybetçi, ölünün etini yemiş,\nSöyle! Kul hakkını kimler ödemiş?\nKim demiş, ne demiş, ne için demiş,\nSöylenen her şeyi çok duyar olduk.\n\n01.12.2014-Ankara"
  },
  {
    "id": "1752053347871",
    "title": "Sebeb-i Hayat",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752053468348-fpopnd.jpg",
    "excerpt": "Yazıyla anlatamaz ne şiir ne de roman,\nTarif edecek olan yüreğe niyet lazım.\nHer şeye ilaç olur denilse bile zaman\nSevdayı unutmaya sabırdan diyet lazım.",
    "content": "Yazıyla anlatamaz ne şiir ne de roman,\nTarif edecek olan yüreğe niyet lazım.\nHer şeye ilaç olur denilse bile zaman\nSevdayı unutmaya sabırdan diyet lazım.\n\nSevmek;  deli tay iken köşelerde sinmektir,\nAhmakıslatan gibi birdenbire dinmektir.\nBerzahtan ta arşa dek çıkıp geri inmektir,\nHalden hale geçmeye biraz meziyet lazım.\n\nDüşte bade denilen gönüllerin teridir,\nHayat boyu tatmamak, beterin beteridir.\nSonu ise insanın dürülen defteridir, \nMaşuka âşık için daim eziyet lazım.\n\nDaldan dala konarak, sevgi anlaşılamaz,\nDünya üstüne gelse seven yürek yılamaz.\nSevdayla dolu gönlü, kimse mağlup kılamaz,\nİkrarda durmak için sağlam dirayet lazım.\n\nVeysel neye yarardı ondaki aşk olmasa?\nKaracoğlan ölürdü, sazı dertli çalmasa.\nTaptuk Emre yıllarca içeriye almasa,\nYunus O’na meftunken kimlere ayet lazım?\n\n13.10.2011/Malatya"
  },
  {
    "id": "1752053730356",
    "title": "Müptela",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752053938527-u0lgdj.jpg",
    "excerpt": "Acı müptelasıyım, vuruldukça dirildim,\nYatağım mengenedir, sıkıyor rahat beni.\nToy bir avcı elinde, hep boşuna gerildim,\nOkum hedefe gitmez, kıracak cellât beni.",
    "content": "Acı müptelasıyım, vuruldukça dirildim,\nYatağım mengenedir, sıkıyor rahat beni.\nToy bir avcı elinde, hep boşuna gerildim,\nOkum hedefe gitmez, kıracak cellât beni.\n\nTütün olur yanarım, aşkın sigarasında,\nÖksürecek olsan da içerine çek beni.\nYeşermemi bekleme, dikenler arasında,\nSevdanın tohumuyum, al gönlüne ek beni.\n\nTele her vurduğunda, dertli çalar sazende,\nSonu vuslat diyerek, yaşatır umut beni.\nRüya âlemindeyim, gece-gündüz sayende,\nBahasız bir parçayken, sen ettin yakut beni.\n\nKöroğlu’nu unutmuş, hem Çamlıbel, hem Bolu,\nDelikli demirdeki, barutuna kat beni.\nYorgunluk yolundayım, çıkınım hasret dolu,\nMenzilim sen değilsen, benliğinden at beni.\n\nSarraflar bilir imiş, cevherin değerini,\nKimse anlamasa da anlaman gerek beni.\nBensiz nefes alırsa, taşıma ciğerini,\nAklından hiç çıkarma, ta ölene dek beni.\n\nŞu zavallı yüreğim, kırk yerinden vuruldu,\nSevgi narkozu ile yatırıp uyut beni.\nKaptanımı yitirdim, kanatlarım kırıldı,\nTürbülans içindeyim, düşüyorum, tut beni.\n\n23.11.2011/Malatya"
  },
  {
    "id": "1752054453840",
    "title": "Sunak",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752054545203-gwdnrz.jpg",
    "excerpt": "Sevda denilen duygu, büyüğüdür zalimin,\nDökülen gözyaşına dipsiz çanak getirir.\nAklı-sırrı alamaz cahilin ve âlimin,\nAşkın her sillesine masum yanak getirir.",
    "content": "Sevda denilen duygu, büyüğüdür zalimin,\nDökülen gözyaşına dipsiz çanak getirir.\nAklı-sırrı alamaz cahilin ve âlimin,\nAşkın her sillesine masum yanak getirir.\n\nEt yığını şekline döndürür bedenleri,\nZemheri ortasında tülden şayak getirir.\nHiç cezasız bırakmaz peşinden gidenleri,\nTopukları kanamış yorgun ayak getirir.\n\nBazen güldü sanırsın, sevinerek yüzüne,\nBuseyi bilmeyene, boşa dudak getirir.\nKaranlıklar hükmeder; gecene, gündüzüne,\nGözden ışığı silip kalbe budak getirir.\n\nSağanağa dönse de aldırmaz ki öfkene,\nYağmurdan korumaya viran saçak getirir.\nYorulup uzandığın, yatak benzer dikene,\nUykunu doğramaya düşten bıçak getirir.\n\nEline düşmeye gör, acımaz ahvaline,\nBir ömür esir eder, ‘sin’e bunak getirir.\nÇektiğini yok sayar, kafa yormaz haline,\nTatlı canını alır, yâre sunak getirir.\n\n14.05.2012/Malatya"
  },
  {
    "id": "1752054691037",
    "title": "Mazi Sızısı",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752054814610-6au2lt.jpg",
    "excerpt": "Hayatım boyunca bir nehir gibi,\nPeşinden akmak mı? O eskidendi…\nSayende olmuştum sevgi garibi,\nHüzünler takmak mı? O eskidendi…",
    "content": "Hayatım boyunca bir nehir gibi,\nPeşinden akmak mı? O eskidendi…\nSayende olmuştum sevgi garibi,\nHüzünler takmak mı? O eskidendi…\n\nBilmeden tutulup dert oltasına,\nDüşmüşüm hücrede aşk voltasına.\nBir bakışın ile kalp ortasına,\nHançeri çakmak mı? O eskidendi…\n\nAsılmış yüz oldu bana hediyen,\nBilirim ki gülmek, yok ebediyen.\nGeçtiğin yollara mütemadiyen,\nCanı bırakmak mı? O eskidendi…\n\nDudağım kapalı o haram isme,\nHarami gözlerle yolumu kesme.\nGece-gündüz solmuş, eski bir resme,\nİç çekip bakmak mı? O eskidendi…\n\nFirkatin felahmış, ihsanın belam,\nKarşımdan gelsen de hiç verme selam.\nSevdanın uğruna hasılıkelam,\nBir ömrü yakmak mı? O eskidendi…\n\n18.07.2012-Malatya"
  },
  {
    "id": "1752055027282",
    "title": "Çef",
    "date": "09.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752055158485-bk1my8.jpg",
    "excerpt": "Ayaklar başa geçmiş, başlar yerde sürünür, \nMesaiye gelmeyen memur şefe sövüyor. \nAslını unutanlar bin kılığa bürünür, \nKabuğundan kurtulan pelit çefe sövüyor.",
    "content": "Ayaklar başa geçmiş, başlar yerde sürünür, \nMesaiye gelmeyen memur şefe sövüyor. \nAslını unutanlar bin kılığa bürünür, \nKabuğundan kurtulan pelit çefe sövüyor.\n\n Ataya akıl verir kundaktaki bebekler, \nKahveye boyun eğer dövüldükçe dibekler. \nArpacığı ayarsız derme-çatma tüfekler, \nKaravana atınca, boş hedefe sövüyor. \n\nDüğmeler iliklenir namussuz hergeleye, \nTadı kaçan zeytinler kafa tutar seleye. \nOrtalığı vererek bir anda velveleye, \nÜfürüklü borazan dönüp tefe sövüyor. \n\nÇoğu haylaz talebe önemi yok ödevin, \nAnasından öğrenir yolunu genelevin. \nÜstesinden gelemez üstlendiği görevin, \nBeceriksiz halefler hep selefe sövüyor. \n\nHepsi bu kadar değil, yazacak çok var fakat \nTamamını yazmaya ne güç yeter ne takat. \nNüvesini yitiren ‘ar’dan nadan mahlûkat,\nKendisinde yok diye pak şerefe sövüyor. \n\n17.02.2017-Malatya\n",
    "dedication": "Palıt (Pelit) çeften(*) çıkmış, “Ulan ağzı ayrık! Ağzına sı.ayım” demiş. Anadolu Deyimi (*) Çef: Peliti ağaca bağlayan kısım."
  },
  {
    "id": "1752055289273",
    "title": "Varlığın Hayat Veriyor",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752055463208-u66a0u.jpg",
    "excerpt": "Sen geldin; her şey yerini buldu yârim,\nSen geldin; kapalı olan hava açtı.\nSen geldin; yeniden bahar oldu yârim,\nSen geldin; bulutlar bile senden kaçtı.\nBir daha gider isen, tersine döner dünya.",
    "content": "Sen geldin; her şey yerini buldu yârim,\nSen geldin; kapalı olan hava açtı.\nSen geldin; yeniden bahar oldu yârim,\nSen geldin; bulutlar bile senden kaçtı.\nBir daha gider isen, tersine döner dünya.\n\nSen geldin; aynalar şimdi daha parlak,\nSen geldin; yüzlerimize kan da geldi.\nSen geldin; yarınlarımız kardan da ak,\nSen geldin; vücudumuza can da geldi.\nBir daha gider isen, tersine döner dünya.\n\nSen geldin; gürledi bütün çağlayanlar,\nSen geldin; baharlar geldi dağımıza.\nSen geldin; sus-pus oldu tüm ağlayanlar.\nSen geldin; bülbüller kondu bağımıza.\nBir daha gider isen, tersine döner dünya.\n\nSen geldin; bütün memlekete tat geldi,\nSen geldin; her mevsim yaşadık baharı.\nSen geldin; sanki yeniden hayat geldi.\nSen geldin; artık yakmıyor yazın harı.\nBir daha gider isen, tersine döner dünya.\n\nSen geldin; bülbül gibi konuşur diller,\nSen geldin; türküler daha bir neşeli.\nSen geldin; başka türlü açıyor güller,\nSen geldin; mutluyum sevdaya düşeli.\nBir daha gider isen, tersine döner dünya.\n\nSen geldin; her şey yerini buldu yârim,\nSen geldin; içimiz neşe doldu yârim.\nSen geldin; sevinçler tamam oldu yârim,\nSen geldin; dertlerimiz kayboldu yârim,\nBir daha gider isen, tersine döner dünya.\n\n10.11.2006/Gölbaşı",
    "dedication": "Sayın Bahaeddin KARAKOÇ’un “Senden Sonra Başlıyor Uçurumlar” adlı şiirine atfen"
  },
  {
    "id": "1752055644454",
    "title": "Eğri Cetvel Zamanı",
    "date": "09.07.2025",
    "category": "Toplumsal",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752056192029-lcs3d2.jpg",
    "excerpt": "Kokusunu duyunca sakın çekmesin canın,\nYağların, yağcılıktan bezdiği zamandayız.\nToprağın altındaki kemiksiz solucanın,\n‘Omurgalıyım!’ diye gezdiği zamandayız.",
    "content": "Kokusunu duyunca sakın çekmesin canın,\nYağların, yağcılıktan bezdiği zamandayız.\nToprağın altındaki kemiksiz solucanın,\n‘Omurgalıyım!’ diye gezdiği zamandayız.\n\nSanki ‘kamusal alan’ riyakârlık alanı,\nGönüllü eşeklere vuran çoktur palanı.\nMenfaati olanın; alkışlayıp yalanı,\nApaçık gerçeklere kızdığı zamandayız.\n\nDoğruluk karaborsa, yanlışsa dizim dizim,\nO yüzden işlerimiz düzgün olmuyor bizim.\nHekim hasta otamaz, mühendis bilmez çizim,\nEğri cetvelin çizgi çizdiği zamandayız.\n\nKimse derdine düşmez olanı anlamanın,\nToplumdaki yırtığa çapı yetmez yamanın.\nSağır-dilsiz dolaşan vatandaşı; âmânın,\nTespih gibi sıraya dizdiği zamandayız.\n\nDeliğinden geçmiyor urganlar iğnemizin,\nYatsıdan önce söndü mumları hanemizin.\nGemisini kurtaran kaptanın teknemizin,\nÇalışan motorunu bozduğu zamandayız.\n\nHâsılı böyle gelmiş korkarım gider böyle,\n‘Umudunu kaybetme!’ demesi kolay öyle!\nBen çare bulamadım çare varsa sen söyle,\nZalimin yazımızı yazdığı zamandayız,\nİnsanlığa mezarı kazdığı zamandayız.\n\n19.07.2019-Malatya"
  },
  {
    "id": "1752056400091",
    "title": "İnsicam",
    "date": "09.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752056554791-vf8cvl.jpg",
    "excerpt": "Sabra yıldırım düştü virane oldu bentler,\nİsyanıma vurduğum düğümü doğruyorum.\nDünya-âlem boşalmış sanki hayalet kentler,\nGelgitlerin sonunda kendime uğruyorum.",
    "content": "Sabra yıldırım düştü virane oldu bentler,\nİsyanıma vurduğum düğümü doğruyorum.\nDünya-âlem boşalmış sanki hayalet kentler,\nGelgitlerin sonunda kendime uğruyorum.\n\nFikrimi zapt etmiyor metanetin kırbacı,\nGürültüyle yıkılır zihnimdeki dehlizler.\nYüreğime bir mintan bulamazken urbacı,\nGözlerimde üşüyor; okyanuslar, denizler.\n\nBuzul çağını yaşar saatin her dilimi,\nYanar bütün kâinat, canıma soğuk batar.\nDert ipiyle dokunur gözyaşımın kilimi,\nBen paha biçemezken mezatçı ucuz satar.\n\nİşlediğim nakışın ipi geçer elime, \nGergefim kırık dökük, gerilmiyor kumaşım.\nSusamışım, susmuşum, konuşmam tek kelime,\nBir kadeh ihanetle senelerdir ayyaşım.\n\nHis üstüne kurulur masumiyet sofrası,\nDoğranan hayalimin kanına hüzün damlar.\nGönül hazinesinin boşalırken safrası,\nDilimde bin bir küfür dağılır insicamlar.\n\n26.04.2012/Malatya"
  },
  {
    "id": "1752091485579",
    "title": "İmla",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752091928908-o6xrci.jpg",
    "excerpt": "İmlası unutulan koca aşktı bendeki\nVe sonuna konulan bir noktaydı sendeki.\nSeni geçip gidince ölümdü ötendeki, \nKurtulmak istedikçe yürek kuma saplanır.",
    "content": "İmlası unutulan koca aşktı bendeki\nVe sonuna konulan bir noktaydı sendeki.\nSeni geçip gidince ölümdü ötendeki, \nKurtulmak istedikçe yürek kuma saplanır.\n\nÇığlığı dâra düşer, içte kalan sedamın,\nKefeni düğümlenmiş öldürülen sevdamın.\nGölgesi kaybolurken sesi çıkmaz vedamın,\nKalbimi yakan ateş, göz ucumda toplanır.\n\nGönüller nar içinde, işlemiş büyük günah.\nFerhat, Kerem ve Mecnun bundan olmadı iflah.\nUykusuz gözlerimde başlarken yeni sabah,\nYaz ortasında bile günüm bulut kaplanır.\n\nİhanetle dövülür hislerimin sahili,\nŞu kocaman dünyanın tek ben miyim cahili?\nEğer biliyor isen söylesene sevgili,\nYaşamamış birinin yaşı kaç hesaplanır?\n\n19.12.2011/Malatya"
  },
  {
    "id": "1752092142686",
    "title": "Bez Mendil",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752092629286-c9ce6s.jpg",
    "excerpt": "Gönül kalburunda muhabbet ele,\nİrileyip şöyle al götür beni.\nSevgi kumaşından kundağa bele,\nSar içine öyle al götür beni.",
    "content": "Gönül kalburunda muhabbet ele,\nİrileyip şöyle al götür beni.\nSevgi kumaşından kundağa bele,\nSar içine öyle al götür beni.\n\nİster sağ olayım isterse sayrı,\nGözüm hiç kalmasın gözünden ayrı.\nÇok şey istemem ki aşkından gayrı,\nSevdiğini söyle al götür beni.\n\nYaratan yüzüne kondurmuş mehri,\nSeninle akıyor sevdamın nehri.\nİkimize yeter kalbimin şehri,\nUğraşma hiç köyle al götür beni.\n\nSözcük olup asılayım lebine,\nGözyaşımla karışayım debine.\nBir bez mendil gibi sokup cebine,\nİstersen de böyle al götür beni.\n\n07.02.2013/Malatya"
  },
  {
    "id": "1752092748373",
    "title": "Ve Sen Gidince",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752093054664-c1afk3.jpg",
    "excerpt": "Kalpteki duygumun sesi kısıldı,\nBeyhude merakmış senin yokluğun.\nBütün umutlarım dara asıldı,\nÖlüme durakmış senin yokluğun.",
    "content": "Kalpteki duygumun sesi kısıldı,\nBeyhude merakmış senin yokluğun.\nBütün umutlarım dara asıldı,\nÖlüme durakmış senin yokluğun.\n\nDüşünce üstüme firak gölgesi,\nŞaşırdı halime aşkın bilgesi.\nYazıldı yürekte kibir belgesi,\nHükümsüz varakmış senin yokluğun.\n\nİhanet eline alınca kozu,\nAnında kırıldı sabrın takozu.\nSavruldu yandığım sevdanın tozu,\nAnladım çorakmış senin yokluğun.\n\nBir bakış, bir yakış sevgiyse eğer,\nMazide kalandır en büyük değer.\nGayrisi falanmış filanmış meğer\nF/İzan’dan ırakmış senin yokluğun.\n\nAşkın idi içerime kattığım,\nAğusunu bal diyerek tattığım.\nÜzerinde kıvrılarak yattığım,\nSimsiyah barakmış senin yokluğun.\n\nSensiz tarih yalan, çağ viran oldu,\nKuş konmaz, yol geçmez dağ viran oldu.\nGönül bahçesinde bağ viran oldu,\nÇölden de kurakmış senin yokluğun.\n\nAklıma takmadan gelen gideni,\nCan gibi bilmişim candan edeni.\nRuhumu alarak cansız bedeni,\nÖylece bırakmış senin yokluğun.\n\nCümle sevabımda günah arayan,\nYalnızca kendime kasta yarayan.\nÖlünün saçında hayat tarayan,\nDişsiz bir tarakmış senin yokluğun.\n\n24.01.2014-Malatya"
  },
  {
    "id": "1752093245350",
    "title": "Kızıl Secdeler",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752093572868-4j8937.jpg",
    "excerpt": "Kanım düğümlendi, ruhumda nüzul,\nKalbim bedenimi çırpıyor çık gel. \nYanıyor ellerim, secdeler kızıl,\nAzrail gözünü kırpıyor çık gel. ",
    "content": "Kanım düğümlendi, ruhumda nüzul,\nKalbim bedenimi çırpıyor çık gel. \nYanıyor ellerim, secdeler kızıl,\nAzrail gözünü kırpıyor çık gel. \n\nİşgal oldu haricimle dâhilim,\nHayat mektebinde külli cahilim.\nKöpüklendi yine gönül sahilim,\nArt arda dalgalar çarpıyor çık gel.\n\nDilim; benliğime yalancı oldu,\nHasretin beynime talancı oldu.\nGözlerim ışığa yabancı oldu,\nUmut; avucumdan çerpiyor çık gel.\n\nZihnime binlerce soru üşüştü,\nOmuzlarım çöktü, kollarım düştü.\nSaniyeler ahvalime gülüştü,\nSaatler ömrümü kırpıyor çık gel.\n\nİpeğe mekândır dutun yaprağı,\nKendine mezardır ördüğü ağı.\nDaha ölmemişken kara toprağı\nDostlarım üstüme serpiyor çık gel.\n\n08.03.2014-Malatya"
  },
  {
    "id": "1752093649293",
    "title": "Aynadaki Ç-Ağrı",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752093863848-r6y66r.jpg",
    "excerpt": "Öz ruhumda gözelerin gözesi,\nBir gümrah ırmakla akışıyorum.\nAşk; elimde sonsuzluğun vizesi,\nBen sonsuz olana yakışıyorum.",
    "content": "Öz ruhumda gözelerin gözesi,\nBir gümrah ırmakla akışıyorum.\nAşk; elimde sonsuzluğun vizesi,\nBen sonsuz olana yakışıyorum.\n\nHakikat manâysa nedir ki madde?\nSevdadır insanı var eden hadde.\nFikrimden geçerken binlerce cadde,\nHer yönden onunla çakışıyorum.\n\nUğradım aşk denen tatlı kazaya,\nBir deli tay idim geldim hizaya.\nHal bilmez gönlümle düşüp nizaya,\nSararmış resmimle takışıyorum.\n\nNe rüzgârlar değdi anafartama,\nYarınım bugünden erdi hitama.\nHenüz ortaklığı bozmadım ama\nFaydasız aklımla çıkışıyorum.\n\nGözüm yok kimsenin lalezarında,\nKalbim bir gülüşün intizarında.\nCanım ortadadır gül pazarında,\nYüreğim ile el sıkışıyorum.\n\nTitreyince aşk atının sağrısı,\nBaşlıyor içimin ince ağrısı.\nDuyulmuyor aynaların çağrısı,\nGölgemle göz göze bakışıyorum.\n\n15.04.2014-Malatya"
  },
  {
    "id": "1752093998346",
    "title": "Zira",
    "date": "09.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752094734734-2nzx8z.jpg",
    "excerpt": "“Beni neden sevdin ki?” gibi sorular sorma,\nİzahatı olmayan “Zira...” gibiydi sevdan.\n“Bu nasıl iştir?” diye sakın kafanı yorma, \nTadını bilmediğim bira gibiydi sevdan.",
    "content": "“Beni neden sevdin ki?” gibi sorular sorma,\nİzahatı olmayan “Zira...” gibiydi sevdan.\n“Bu nasıl iştir?” diye sakın kafanı yorma, \nTadını bilmediğim bira gibiydi sevdan.\n\nBağrımdaki ateşe üfledikçe gürleşti,\nŞu zavallı yüreğim yüreğinle birleşti.\nGelip gönül köşküme habersizce yerleşti \nBedeli ödenmeyen kira gibiydi sevdan.\n\nDalgalar rahat dursa deniz olur mu densiz? \nÇöple dolu sahilim, üstüm-başım düzensiz.\nBordası delik deşik, kaptansız ve dümensiz\nBir gemide söylenen “Vira!” gibiydi sevdan.\n\nHangi yol vardır söyle, ömür boyu gidilen? \nKolaysa sen de dene, kapı kapı aşk dilen.\nÇamurlu sokaklarda ayakaltı edilen,\nTedavülü kalmamış lira gibiydi sevdan.\n\nAşkını merhem edip içimdeki yarama,\nAzrail bekliyorum razı oldum sırama.\nBunu kendimden bile gizledim belki ama\nYaratan’a götüren Hira gibiydi sevdan.\n\n14.08.2014-Malatya"
  },
  {
    "id": "1752095073091",
    "title": "Bilmiş Dede Bilmiş Deme",
    "date": "10.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752095308103-n1etmu.jpg",
    "excerpt": "Yüksek ağaç üstüne çıktı adamın biri, \nBir türlü inemedi çünkü ağaç çok iri.",
    "content": "Yüksek ağaç üstüne çıktı adamın biri, \nBir türlü inemedi çünkü ağaç çok iri.\n\nYukarıda beklemek adamcağızı kastı, \nBu işe çare bulmak Bilmiş Dede’ye hastı.\n\nÇaresiz kalan köylü Bilmiş Dede’ye gitti, \nİçlerinden birisi olanları arz etti.\n\nBilmiş Dede iyice nefes alıp derinden, \nBiraz da nazlanarak kımıldadı yerinden.\n\nAğacın gölgesinde baktı alttan yukarı, \nKısa bir süre sonra hemen verdi ayarı,\n\nKöylülere dönerek uzun urgan istedi, \n“Aksi halde bu işin başka yolu yok” dedi.\n\nUrgan iş görecekse bu basit bir olaydı, \nNihayetinde köyde urgan bulmak kolaydı.\n\nUrgan bulunuverdi beş-altı saniyede, \nKonuşmaya başladı sonunda Bilmiş Dede:\n\n“Urganın yukarıya gitmesi sağlanmalı \nVe ardından adamın beline bağlanmalı.”\n\nKöylüler beş-on defa yukarıya fırlattı, \nUrganı tutamayan adam aklı tırlattı.\n\nAhali bu işi de en sonunda başardı, \nUrganı tutan adam hemen beline sardı.\n\nAdamcağızın beli adeta süt güğümü, \nUrganı dolayınca sağlam attı düğümü.\n\nHerkes pür dikkat oldu Bilmiş Dede’de gözler,\nTespih gibi döküldü dudağından şu sözler:\n\n“Urgan ile beraber bir yay gibi kasılın,\nSonra tüm gücünüzle sonuna dek asılın.”\n\nİşaret bekliyordu köylüler hazır kıta, \nKimse düşünemedi; doğru ne, nedir hata?\n\nAslınca urgana adam yere yapıştı, \nOnu yerde görünce bütün köylü apıştı.\n\nBizim Bilmiş Dede’ye hep birlikte baktılar, \nSöylenecek son sözü dedeye bıraktılar.\n\nDedenin kirpikleri, kaşlarını nazladı, \nKonuşmaya başlarken sakalı sıvazladı.\n\n“Yine böyle bir olay yaşamıştık geçen gün, \nGeçen gün bile uzak sanırım ki daha dün.\n\nOrada kullandığım teçhizat da urgandı, \nBir adam kurtarmıştık, galiba kuyudandı.”\n\nMutlaka düşünerek ders almalı kıssadan,\nUzatmayıp sözünü bitirmeli kısadan.\n\nHer işe uygun olmaz daima aynı alet,\nAkıl ki hep baştadır yaşa bakmaz kemalet.\n\n10.03.2015 - Malatya"
  },
  {
    "id": "1752175384254",
    "title": "Dört Dörtlük",
    "date": "10.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752175567647-hlfu17.jpg",
    "excerpt": "Her şeyi yokluktan vara getirdi,\nBizi en mükemmel yarattı Mevlâ.\nİmtihan etmeye dâra getirdi.\nZerrede kendini arattı Mevlâ.",
    "content": "1.\nHer şeyi yokluktan vara getirdi,\nBizi en mükemmel yarattı Mevlâ.\nİmtihan etmeye dâra getirdi.\nZerrede kendini arattı Mevlâ.\n\n2.\nKaranlık dünyaya doğmuştu o nur,\nDağlarda taşlarda lafzı okunur.\nÜmmeti olmaktan duyulur onur,\nRehber oldu bize, bir güzel Nebî.\n\n3.\nGönülde sevinçtir, gözlerde hare,\nBulunmaz dertlere başka bir çare.\nYürek esir olur, bir nazlı yâre,\nMevlâ’dan ötürü sevilir dilber.\n\n4.\nRahimde ceninin göbek bağıdır,\nİnsanın en mutlu gençlik çağıdır.\nBütün âşıkların yürek yağıdır,\nDünyayı sırtına yüklemiş sevgi.\n\n10.12.2006/Gölbaşı"
  },
  {
    "id": "1752176174707",
    "title": "Şair ve Şiir",
    "date": "10.07.2025",
    "category": "Şiir",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752177010298-ypmdrx.jpg",
    "excerpt": "Geceyi ve gündüzü ayırmıştır şiire, \nİnanmıştır ondaki anlatılmaz sihire. \nGözyaşları dökülüp benzese de nehire, \nSuyun delemediği yeşil zümrüt taşıdır, \nHer şair yağmur seli, her şiir gözyaşıdır. ",
    "content": "Geceyi ve gündüzü ayırmıştır şiire, \nİnanmıştır ondaki anlatılmaz sihire. \nGözyaşları dökülüp benzese de nehire, \nSuyun delemediği yeşil zümrüt taşıdır, \nHer şair yağmur seli, her şiir gözyaşıdır. \n\nSevdayı omuzlamış acıyı bile bile, \nMutlu olmak ister mi? Ona ödüldür çile. \nHep canânı getirir şiirlerinde dile, \nSözünün sonu değil daima en başıdır, \nHer şair yağmur seli, her şiir gözyaşıdır. \n\nOna yardım edemez ne bir ayak, ne bir el, \nBir başkası olamaz yârdir ebed ve ezel. \nDiyen ne güzel demiş; “İnsan ağlarken güzel.” (*) \nGözlerinden dökülen sevdanın ateşidir, \nHer şair yağmur seli, her şiir gözyaşıdır. \n\nGözyaşları gizlidir elin yanında akmaz, \nYâr yolunda ölümü kimselere bırakmaz. \nSevdayı anlatmaya fazla bir şey gerekmez, \nAk kâğıt; yârin yüzü, kalem ise kaşıdır, \nHer şair yağmur seli, her şiir gözyaşıdır. \n\nYâr yüzün görmeyince yürek başı yağlanmaz, \nKirpiği olmaz ise yaraları dağlanmaz. \nSevmeyi bilmeyene deli gönül bağlanmaz, \nSevdaların kışlası şairlerin döşüdür, \nHer şair yağmur seli, her şiir gözyaşıdır. \n\nDertleri aşırsa da doksan dokuzu, yüzü, \nYârinden başkasına kapalıdır hep gözü. \nOnunla aydınlanır gecesi ve gündüzü, \nIşığa gerek duymaz sevdiği; güneşidir, \nHer şair yağmur seli, her şiir gözyaşıdır. \n\nYâriyle karnı doyar yemek gibi, nan gibi, \nOna hayat verendir damarında kan gibi. \nKim bilir daha öte canındaki can gibi, \nGönlündeki gülüne tüneyen bir kuşudur, \nHer şair yağmur seli, her şiir gözyaşıdır. \n\nRuhunun gıdasıdır toprak, hava ve suyu, \nCan çıksa bile çıkmaz şairin sevme huyu. \nİki günlük olamaz sevdası ömür boyu, \nYalnız dünyada değil, ahrette de eşidir, \nHer şair yağmur seli, her şiir gözyaşıdır. \n\n(*) İlhami Çiçek – Satranç Dersleri VII \n\n07.02.2006 - Gölbaşı"
  },
  {
    "id": "1752177699739",
    "title": "Ahvalim",
    "date": "10.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752177735596-85i1nk.jpg",
    "excerpt": "Bir delilik benimki sığmaz akla, hayale,\nİdrakim iflas eder düşüncemi kovarım.\nHazanda çiçek açar bahçemdeki nihale,\nAğustos ortasında ellerimi ovarım.",
    "content": "Bir delilik benimki sığmaz akla, hayale,\nİdrakim iflas eder düşüncemi kovarım.\nHazanda çiçek açar bahçemdeki nihale,\nAğustos ortasında ellerimi ovarım.\n\nBiraz akıldan azım bana kâr etmez yasa,\nSevinmeye yad oldum kadim dostumdur tasa.\nCebimde beş kuruşum malım-mülküm olmasa,\nSevgi ile geleni can vererek savarım.\n\nKalbim azgın sularda pusulasız vesait,\nTamam olur dert ile arama konsa zait.\nDünyadaki suçların hepsi mi bana ait?\nKimseye gücüm yetmez, bileğimi döverim.\n\nKendi gölgeme bile güvenip de yaslanmam,\nCevherim topraktandır yağmurlarla paslanmam.\nDünyanın çilesini çektim amma uslanmam,\nElem tiryakisiyim yıkılmayı severim.\n\nZihnimdeki duraktan geçer binlerce katar,\nPazarımda tüccarlar âleme sabır satar.\nİğde; yatağım oldu, pamuktan diken batar,\nDostlar bin kez öldürür, Azrail’i överim.\n\n14.03.2012-Malatya"
  },
  {
    "id": "1752181640276",
    "title": "Kâbus Sevgili",
    "date": "11.07.2025",
    "category": "Şiir",
    "image": "",
    "excerpt": "\"Çok hoşuma gittiniz evlenelim mi?\" dedim,\n\"Cüzdanının içini görmeden olmaz!\" dedi. \n\"Önce azıcık gezip eğlenelim mi?\" dedim, \n\"Biraz ruj, biraz oje sürmeden olmaz!\" dedi. ",
    "content": "\"Çok hoşuma gittiniz evlenelim mi?\" dedim,\n\"Cüzdanının içini görmeden olmaz!\" dedi. \n\"Önce azıcık gezip eğlenelim mi?\" dedim, \n\"Biraz ruj, biraz oje sürmeden olmaz!\" dedi. \n\n\"Acıktım!\" deyiverdi iki adım atmadan, \n\"Mekân lüks olsun\" dedi sözünü uzatmadan. \nAsla yemek yemezmiş şarabını tatmadan, \n\"Kaç yıllık olduğunu sormadan olmaz!\" dedi. \n\nDaha yemek bitmeden başladı müzik faslı, \nOynamaya koyuldu meydana çıktı aslı. \nAman Allah, o da ne? Vücudu benden kaslı, \n\"Sirtakide on tabak kırmadan olmaz!\" dedi. \n\nDönüp durdu sahnede düzensiz adımlarla, \nİyice sarhoş oldu yaptığı tadımlarla. \nGüç bela beni buldu aldığı yardımlarla, \n\"Meyhanede sabaha ermeden olmaz!\" dedi. \n\nGün boyu içse bile alkol sarhoş etmezmiş, \nTan yeri ağarmadan asla eve gitmezmiş.\nİki otuzbeşlikten aşağısı yetmezmiş, \n\"Üstüne cigaralık sarmadan olmaz!\" dedi. \n\nHer gece yıldızları saymadan yapamazmış,\nKışları Uludağ'da kaymadan yapamazmış. \nYazın; denize, kuma doymadan yapamazmış, \n\"Otelde saunaya girmeden olmaz!\" dedi. \n\nŞafak vakti güç bela ayrıldık lokantadan, \nSekiz karatlık yüzük istermiş pırlantadan. \nFalçatayı çıkardı kolundaki çantadan,\n\"Üstüne de canını vermeden olmaz!\" dedi.\n\nNe bir kerecik öptü ne de elimi tuttu, \nDaha bir gün bitmeden gözlerimi korkuttu. \nBildiğim duaları baştan sona okuttu, \n\"Düğünde defterini dürmeden olmaz!\" dedi. \n\nVay başıma gelenler, ömür boyunca yandım, \nŞükür rüyadaymışım bağırarak uyandım. \nGözlerimi açınca ondan kurtuldum sandım, \n\"Yüreğini ikiye yarmadan olmaz!\" dedi. \n\n29.07.2022 - Malatya"
  },
  {
    "id": "1752182166891",
    "title": "Akdeniz Bakışlı",
    "date": "11.07.2025",
    "category": "Şiir",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752182216813-ejezck.jpg",
    "excerpt": "Uçuşan saçlarını rüzgârlara taratmış,\nBuz gibi memleketin güzel kızı Alisa.\nAdeta Yüce Allah özenerek yaratmış,\nGörenlerin içinde dinmez sızı Alisa.",
    "content": "Uçuşan saçlarını rüzgârlara taratmış,\nBuz gibi memleketin güzel kızı Alisa.\nAdeta Yüce Allah özenerek yaratmış,\nGörenlerin içinde dinmez sızı Alisa.\n\nDilinden düşürmeden dört mevsimde vedayı,\nGöçmen kuşlara benzer dolaştıkça dünyayı.\nSanki ağırlamamış kapısında sevdayı,\nDert etmemiş kendine; dağı, düzü Alisa.\n\nBakışları Akdeniz, saçlar buğday başağı,\nUzun bacaklarıyla yürür yoldan aşağı.\nİnce beline sarmış güneş rengi kuşağı,\nŞu Kasım soğuğunun sıcak yazı Alisa.\n\nUzun söze ne hacet, bir tek “Merhaba!” yetti,\nBir alevdi gecede, canı pervane etti.\nSanki o an ruhumu gençliğime iletti,\nİlkbahara döndürdü en son güzü Alisa.\n\nSahilin kenarından otele dek yürüdük,\nArdımızdan gelmedi, gölgemizi sürüdük.\nO kısacık sohbette hüzünleri kürüdük,\nCan evimde çalınan gönül sazı Alisa.\n\nGörenin kanı kaynar olmasa da cilvesi\nTebessümü can alır yoktur başka işvesi.\nBoğazından geçerken içtiği Türk kahvesi,\nGözlerinde saklıyor büyük gizi Alisa.\n\nKalptedir bütün duygu, akıl onun esiri,\nİtiraz etse bile, olmaz ki hiç tesiri\nYazamam anlatacak şiir ile nesiri,\nKifayet etmez sözün; çoğu, azı Alisa.\n\nBedenim kırık sandal taşımıyor kürekler,\nGamzesiyle devrilir güvertemde direkler.\nMesafe önemli mi yakın ise yürekler?\nGönül hasret çekmeye dünden razı Alisa.\n\nBilirim ki bir daha olmayacak dönüşün,\nGidersen de ülkene beni hatırla, düşün.\nYüzünden silinmesin, baki kalsın gülüşün,\nSenin mutluluğunun yeter hazzı Alisa.\n\n29.11.2016-Malatya"
  },
  {
    "id": "1752259103358",
    "title": "Nedamet",
    "date": "11.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752259443584-unwnmf.jpg",
    "excerpt": "“Hiç yemek icat ettin mi?” seklinde sorulan soruya Nasrettin Hoca; “Ettim ama ben de beğenmedim” demiş. “Peki, yemek ne idi?” sorusuna hocanın cevabı şu olur: “Ekmek arası kar…”",
    "content": "Gönlümden yükselir aşkın dumanı,\nNe yapsam da durduramam zamanı.\nSon durağım artık firak limanı,\nGemiler yanalı asırlar geçti.\n\nKötülük verene güldü iadem,\nElem bahçesinde dolmadı vadem.\nÇölün ortasında döküldü bade’m,\nSeraba kanalı asırlar geçti.\n\nSevdanın elinden kırdım kirişi,\nKendime demeden yaptım bu işi.\nHayra yorup habersizce gidişi,\nMutluluk sanalı asırlar geçti.\n\nBoşuna vermişim tüm ödünleri,\nYarına bıraktım geçen dünleri.\nHeyulaya dönen mutlu günleri,\nEfkârla analı asırlar geçti.\n\nHüzün ilmek ilmek, dünya makara,\nSonunda gerçeği gördü fukara.\nNasrettin misali bembeyaz kar’a,\nEkmeği banalı asırlar geçti.\n\n13.04.2012 - Malatya"
  },
  {
    "id": "1752259752622",
    "title": "Bağ",
    "date": "11.07.2025",
    "category": "Felsefi",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752259898201-ksjnol.jpg",
    "excerpt": "Kalbinde olmasın meyil dediler,\nFıtratıma halis huyu bağladım.\nKibirlenme, biraz eğil dediler,\nDervişin diline Hû’yu bağladım.",
    "content": "Kalbinde olmasın meyil dediler,\nFıtratıma halis huyu bağladım.\nKibirlenme, biraz eğil dediler,\nDervişin diline Hû’yu bağladım.\n\nBitirince nefsim ile savaşı,\nBaşladı bir doğru olma telaşı.\nBelki çıkar diye delinin taşı,\nKırk akıllı için kuyu bağladım,\n\nYüzünde riya var, ayakta nalın,\nBurnuna faydası olmaz mandalın.\nGöbeği şişkince, ensesi kalın,\nYüzsüzün yüzüne t/p/u’yu bağladım.\n\nYağmurlarla gökkuşağı tarayıp,\nOkyanusu geçtim göle uğrayıp.\nKatresini bıçak ile doğrayıp,\nIrmağı ip ettim, suyu bağladım.\n\n14.04.2012 - Malatya\n"
  },
  {
    "id": "1752263221108",
    "title": "Avurdum Yanıyor",
    "date": "11.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752263410490-lgpijn.jpg",
    "excerpt": "Dedim ki; ömrümce senle olayım,\nAyrılığın rengi mor dedi bana.\nSeninle açayım, senle solayım,\nGönlünün tarlası bor dedi bana.",
    "content": "Dedim ki; ömrümce senle olayım,\nAyrılığın rengi mor dedi bana.\nSeninle açayım, senle solayım,\nGönlünün tarlası bor dedi bana.\n\nDedim ki; hastayım, derman sendedir,\nKatlime verilen ferman sendedir.\nHasadım sendedir, harman sendedir,\nKendini hiç görme hor dedi bana.\n\nDedim ki; anlatsam bu ahvalimi,\nDertlerim yıldırır cümle âlimi.\nAnlamaz kimseler, bilmez halimi,\nİçine düştüğün tor dedi bana.\n\nDedim ki; dilime ismin ilişti,\nAvurdum kavruldu, damağım pişti.\nResmine bakmaktan gözlerim şişti,\nBenimle yaşamak zor dedi bana.\n\nDedim ki; ömrümü yoluna satsam,\nHayatım boyunca kapında yatsam.\nÇektiğimi kime, nasıl anlatsam?\nGidip bir bilenden sor dedi bana.\n\nDedim ki; bendimi yıkamıyorum,\nBu aşkın içinden çıkamıyorum.\nCanımı alsa da bıkamıyorum,\nYüreğinde yanan kor dedi bana.\n\nDedim ki; yanlış mı acep kararım?\nNe kaybım bitiyor ne de zararım.\nSöyle, sensiz iken neye yararım?\nSonunu hayıra yor dedi bana.\n\n22.03.2013-Malatya"
  },
  {
    "id": "1752263561853",
    "title": "Büyü/Yemedik",
    "date": "11.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752264027623-splg8b.jpg",
    "excerpt": "Gün gelince emekli olup ayrılsak bile,\nHizmetten kaçınmayız alnımızda nur ile.\nSöylenecek türkümüz yıllarca dilden dile,\nSanki hiç yaşlanmadık ve yolun başındayız,\nBizler o günden beri on yedi yaşındayız.",
    "content": "Okulu bitirince bitmedi sevgi, saygı,\nGencecik yüreklerde ayrılmaktı tek kaygı.\nBazen bir kuru masa bizlere oldu yaygı,\nBu mukaddes vatanın dağında, taşındayız, \nBizler o günden beri on yedi yaşındayız.\n\nBölümler; GİH, Hareket, Yol, Tesisler ve Cer’di,\nKardeş ile ağabey omuz omuza verdi.\nO gencecik beyinler tüm dertleri giderdi,\nKanatlı tekerlekler dönsün uğraşındayız,\nBizler o günden beri on yedi yaşındayız.\n\nBirimiz Edirne’den, birimiz Erzurum’dan,\nAyrımcılık çıkmadı yine de bu durumdan.\nKimimiz daha sonra ayrılsak da kurumdan,\nTürkiye motifinin renkli kumaşındayız,\nBizler o günden beri on yedi yaşındayız.\n\nSaymakla biter mi hiç mühendis, hekimimiz?\nAdalet dağıtıyor; savcımız, hâkimimiz.\nYıllarca dağ başında görev yaptı kimimiz,\nHer şerait altında hizmet savaşındayız,\nBizler o günden beri on yedi yaşındayız.\n\nDeğişenler de oldu gelince bir makama, \nBelki de büyüdüler(!) o tarafı muamma.\n“Siz de değişirsiniz!” dediler bize amma\nHalen çocuk kalmanın tatlı telaşındayız,\nBizler o günden beri on yedi yaşındayız.\n\nDoksan sekizden beri azalıyor sayımız,\nTaziyesiz geçmiyor; gün, hafta ve ayımız,\nHer ölümde yıkılır gönülde sarayımız,\nKalbe gömülenlerin ölümsüz na’şındayız,\nBizler o günden beri on yedi yaşındayız.\n\nGün gelince emekli olup ayrılsak bile,\nHizmetten kaçınmayız alnımızda nur ile.\nSöylenecek türkümüz yıllarca dilden dile,\nSanki hiç yaşlanmadık ve yolun başındayız,\nBizler o günden beri on yedi yaşındayız.\n\n13.11.2019-Malatya\n"
  },
  {
    "id": "1752264319487",
    "title": "Kapındayım",
    "date": "11.07.2025",
    "category": "Aşk",
    "image": "https://raw.githubusercontent.com/busebolova/mustafa-erkenekli-website/main/assets/poetry/1752264492648-iujeve.jpg",
    "excerpt": "Kendim ile baş başa kimseye bulaşmadan,\nGökten kar tanesinin indiği gibi geldim.",
    "content": "Kendim ile baş başa kimseye bulaşmadan,\nGökten kar tanesinin indiği gibi geldim.\n\nOyuncak isteyerek ağlayan bir küçüğün,\nAynı yalan sözlere kandığı gibi geldim.\n\nGecenin ortasında fitili biten mumun,\nIşığını kaybedip söndüğü gibi geldim.\n\nTenekede yakılan naylonun kokusunun\nÇocukların üstüne sindiği gibi geldim.\n\nAlın teri dökülen sarı renkli başağın,\nKüçük bir kıvılcımla yandığı gibi geldim.\n\nSobaya yakın olan örgüden bir giysinin,\nOd’un hararetiyle göndüğü gibi geldim.\n\nBulutun öncesinde çam deviren rüzgârın,\nYağmurun sonrasında dindiği gibi geldim.\n\nAç-susuz çöle düşen, yol bilmez bir garibin,\nKum tepesini vaha, sandığı gibi geldim.\n\nVücudunu dolaşan damardaki kanının,\nHasret ile kalbine döndüğü gibi geldim.\n\nGönmek: Göyünmek\n\n28.08.2013-Malatya\n"
  }
]